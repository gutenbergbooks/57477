<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A láthatatlan ember by Géza
Gárdonyi</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.figcenter .left {
 text-align: left;
}

p.caption {
 margin-top: 0;
 font-size: smaller;
 font-style: italic;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
 overflow:auto;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of A láthatatlan ember, by Géza Gárdonyi

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: A láthatatlan ember
       Regény

Author: Géza Gárdonyi

Editor: Kálmán Mikszáth

Illustrator: Károly Mühlbeck

Release Date: July 10, 2018 [EBook #57477]

Language: Hungarian

Character set encoding: UTF-8

*** START OF THIS PROJECT GUTENBERG EBOOK A LÁTHATATLAN EMBER ***




Produced by Albert László from page images generously made
available by The Internet Archive






</pre>

<div class="transnote">
<h3>Megjegyzések:</h3>
<p>Az eredeti képek elérhetők innen: <a href=
"https://archive.org/details/magyarregnyir52miksuoft">https://archive.org/details/magyarregnyir52miksuoft</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p><span class="pagenum"><a name="Page_I" id=
"Page_I">I.</a></span></p>
<p><span class="pagenum"><a name="Page_II" id="Page_II"><br />
II.</a></span></p>
<p class="center"><span class="caption-150">MAGYAR
REGÉNYIRÓK</span></p>
<p class="center"><span class="caption-large">KÉPES
KIADÁSA</span></p>
<p>&nbsp;</p>
<p class="center"><span class="caption-small">Szerkesztette és
bevezetésekkel ellátta</span></p>
<p class="center"><span class="caption">MIKSZÁTH KÁLMÁN</span></p>
<p>&nbsp;</p>
<p>&nbsp;</p>
<p class="center"><span class="caption-large">52. KÖTET</span></p>
<p>&nbsp;</p>
<p class="center"><span class="caption-large">A LÁTHATATLAN
EMBER</span></p>
<p class="center"><span class="caption-small">Irta</span></p>
<p class="center"><span class="caption-large">GÁRDONYI
GÉZA</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1912</span></p>
<hr class="chap" />
<div class="figcenter" style="width: 310px;"><a href=
"images/i001hq.jpg"><img src="images/i001.jpg" alt="Gárdonyi Géza"
title="Gárdonyi Géza" /></a></div>
<hr class="chap" />
<p><span class="pagenum"><a name="Page_III" id=
"Page_III">III.</a></span></p>
<h1>A LÁTHATATLAN EMBER</h1>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-150">GÁRDONYI
GÉZA</span></p>
<p>&nbsp;</p>
<p class="center"><span class="caption">MÜHLBECK KÁROLY
RAJZAIVAL</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1912</span></p>
<p class="center"><span class="caption"><i>Singer és Wolfner
tulajdona.</i></span></p>
<p class="center"><span class="caption-small">Franklin-Társulat
nyomdája.</span></p>
<hr class="chap" />
<p><span class="pagenum"><a name="Page_V" id=
"Page_V">V.</a></span></p>
<h2>GÁRDONYI GÉZA.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></h2>
<p>A kilenczvenes évek elején a tehetséges írók egész kis csapata
lépett egyszerre a magyar irodalomba. A hány egyéniség, annyi szín,
de valamennyiben bizonyos egyező vonásokat találunk. Novellisták, a
kik eddig alig látott technikai készségre juttatják a rövid
tárcza-novellát, de szélesebb kört átfogó, teljesebb világképet adó
nagyobb témákon megtörik erejük, a stíljük inkább fordulatosság,
hajlékonyság és elmésség irányában jelent az előbbi generáczióval
szemben haladást, mint egyéni zamat és tősgyökeresség dolgában s a
journalistikai jelleg, mely már a hetvenes-nyolczvanas évek
termelésén is érezhető volt, náluk még erősebb kifejeződésre jut.
Többnyire vidékről a fővárosba fölszármazott emberek, a magyar
életnek abban az időpontban tetőpontjára jutott tendentiáját, a
vidékről a főváros felé özönlést tükrözik alakjaikban,
felfogásukban, izlésükben egyaránt, szemben az előbbi
generáczióval, melynek egész gondolkodásmódja még a faluban és a
falusi életmódú kis városban gyökeredzik, de szemben a velük egy
időben fellépett fiatal írók másik csoportjával is, mely már
teljesen hozzáalakulva a nagyváros életéhez, annak szellemét fejezi
ki.</p>
<p>Ennek az írói csapatnak egyik legkiválóbb tagja Gárdonyi Géza. Ő
is a faluról és a kisvárosról jött az irodalomba s kortársai közül
talán épen ő őrizte meg legerősebben a vidéki származás bélyegét.
Abból a társadalmi osztályból jött, a mely falun középen áll,
mintegy közvetítőképen, a nép és az uralkodó földbirtokos
<span class="pagenum"><a name="Page_VI" id="Page_VI">VI.</a></span>
osztály között: a falusi intelligentiából, a mely javarészt
papokból, jegyzőkből, gazdatisztekből és tanítókból áll. Ez az
osztály egyaránt érintkezésben van a néppel és az uralkodó
földbirtokossággal, nagyrészben függő a helyzete mindkettővel
szemben, nem csatlakozhatik szorosan egyikhez sem s szűkkörű
társadalmi életét a maga fölfelé és lefelé egyaránt elkerített
körében éli. Ez a középen álló helyzet bőséges alkalmat nyujt a
megfigyelésre fölfelé és lefelé egyaránt s Gárdonyi fogékony,
fiatal szelleme élt is ezzel az alkalommal: emlékek, képek és
alakok nagy sokaságát hozta magával. Mégis, helyzete úgy látszik
közelebb juttatta a néphez és a kis urakhoz, emlékezete inkább
ezeknek jellemzetes alakjaival és vonásaival telt meg. Az
úgynevezett vármegyei gentry csak ritkán s akkor is inkább
epizódszerűen jelenik meg műveiben. Vidékről hozott emlékei annál
épebbek maradhattak, mert a tanítóságból a vidéki ujságíráskodáson
át jutott az irodalomba s Budapestre és soha nem is bírt itt
meggyökerezni. Csak épen addig maradt Budapest lakója, a míg az
irodalomban való positióját végleg kiküzdötte, aztán menekült
vissza a vidékre. Most már évek óta Egerben éli magányos,
eszmélkedő művész-életét.</p>
<p>Az az út, melyen Gárdonyi az irodalomba jutott, megmagyarázza,
hogy miért rajzolja csaknem mindig a vidéki miliőt, miért foglal el
olyan nagy tért munkáiban a nép és miért játszanak bele a multból
vett képeibe is olyan erősen a mai magyar nép életéből vett
analogiák. A maga kortársai között ő a népéletnek legkiválóbb
ismerője és leghívebb rajzolója, tovább fejlesztője annak a magyar
paraszt-típusnak, melyet Jókai és nyomában Mikszáth alakítottak meg
a magyar regényben és novellában. Továbbfejlesztője annyiban, a
mennyiben ő már nem csupán és nem is főképen különösségeiben és
anekdotikus vonásaiban látja a parasztot, hanem közelebb jut lelki
életének bensőbb rendüléseihez is. Az ő népéleti képei is
<span class="pagenum"><a name="Page_VII" id=
"Page_VII">VII.</a></span> inkább szemléletből, mint átélésből
származnak, de mintha az ő szemlélete közelebbről való volna és
mintha az anekdotázó kedv hiányzanék az ő elbeszéléséből. Míg
elődei szemléletében a földbirtokos úri osztály perspektivája
tükröződik, az ő szemléletét mindig a falusi tanító közelebbről
való perspektivája határozza meg. Egész másforma nála a paraszti
élet humora is. Jókainál és Mikszáthnál a paraszt-humor a paraszt
egy-egy tipikus vonásának, különösségének anekdotikus ábrázolása,
Gárdonyi, ha humoros hatást keres, karikaturát rajzol a parasztról.
Leghíresebb s a maga idejében rendkívüli tetszést aratott ilyen
karikaturája a <i>Göre Gábor biró úr</i>, a melyben egyesíti
mindazokat a karikaturaszerű vonásokat, melyeket más humoros
parasztalakjaiban és jeleneteiben külön-külön találhatunk meg, de
épen ezért ez a karikatúra a kelleténél rikítóbb. Az olvasók
tetszése mind újabb és újabb folytatásokat követelt s főrészben
nyilván a publikum ízlésének kielégítésére való törekvésnek
tulajdonítható, hogy a későbbi Göre-könyvekben már szinte bántó
kifigurázássá lesz a karikatúra.</p>
<p>Nem is ez az alak adja meg Gárdonyi néprajzoló művészetének
mértékét, hanem azok az apró, egyszerű, de egyszerűségükben is
finom és hangulatban gazdag novellisztikus képek, melyeket a falu
népéről rajzolt. Gárdonyi nem népies író, felfogásának,
szemléletének és beszédének módja nem a népben gyökerezik s nincs a
néppel szorosan összeforrva. Ő csak mint szemlélő áll a néppel
szemben, a kit érdekel, izgat, gyakran mulattat az egyszerű emberek
érzése, beszéde, mozgása, eszejárása, a ki érdeklődve ismeri fel
egyszerű lelkükben az egyetemes emberi szenvedélyek és érzések
hullámzását, jól megfigyeli azokat a helyzeteket, melyekbe a nép
fia a maga különleges életmódja és gondolkodása révén jut a magához
hasonlókkal s a fölötte állókkal szemben, de a maga gondolatával
kívül áll azon a körön, a melyet rajzol. A népi egyszerű élet bő
alkalmat ad neki, hogy lényének egyik <span class=
"pagenum"><a name="Page_VIII" id="Page_VIII">VIII.</a></span>
jellemző vonását, az idillre való hajlamot érvényesíthesse, de az ő
paraszt-idillje már nem egészen az a rousseaui világfelfogásból
fakadó idealizálás, a mely régebbi irodalmunk paraszt-rajzát
jellemzi. Nála az idill nem a nép életéről való felfogásból, hanem
a saját érzéséből fakad, az író lirája nyilvánul benne, sokkal
erősebben, sőt közvetlenebbül, mint csekély számú lírai versében,
melyek alapjában véve inkább kedves, naiv hangú helyzetdalok, mint
költőjük belső hullámzásainak közvetlen nyilvánulásai.</p>
<p>A fiatal parasztlegény és parasztlány hirtelen ébredő, hevesen
fellobbanó szerelme népéleti rajzainak a leggyakrabbi tárgya, a
mint hogy majd minden munkájában a fiatal szerelmet rajzolja
legszívesebben és legtöbb melegséggel. Már munkássága első
korszakában, a melyben a népéleti rajz volt nála a túlnyomó,
nyilvánul ez a kedvtelése s megmarad nála jellemzőül mindvégig. Az
ilyen képeiben nyilvánul legtisztábban és leghatásosabban egész
művészetének alapvonása: a gyöngédség. Fiatal szerelmeseit
elhalmozza ennek a gyöngédségének minden jelével s a velük érző
meghatottság könnyei fátyolozzák be bensőséggel teli hangját. A
szerelem mint ellenállhatatlan elemi erő, igazi természeti ösztön
jelenik meg nála, a maga egész fátumszerű rejtelmességével. A
szerelmesek, mint az alvajárók, szinte tudattalan sóvárgásban
járnak-kelnek, átengedik magukat teljesen a bűbájos varázslat
hatalmának. Mintha valami rajtuk kívül álló titokzatos igézet
juttatta volna őket trance-szerű állapotba, lélekben elválnak a
való élettől, magnetikus álom-életet élnek s a szerelem
ellenállhatatlan ereje teljesen megbénítja ellenálló képességüket.
Heves, forró érzékiség ragadja őket epesztő sóvárgásban, egy
kézfogás, egy elkapott lehellet, egy ingerlő mozdulat, a
legcsekélyebb inger is elég arra, hogy érzéki vágyban lángoljon fel
egész lényük, de ez az érzékiség az ártatlan szivek érzékisége,
tiszta és tudatlan, minden salak nélkül való. <span class=
"pagenum"><a name="Page_IX" id="Page_IX">IX.</a></span> Gárdonyi
legszemérmetesebb íróink egyike. Nála is tavasz ébredése a
szerelem, a vér ösztöne hajtja a szerelmeseket, de szűzies
lényüknek csak lángja van, füstje nélkül. Azt kell hinni, valami
belső élmény határozta meg a szerelemről való ilyen felfogását;
másféle szerelem ritkán csak tünik fel történeteiben s akkor sincs
rajzában az a meleg szuggesztivitás.</p>
<p>Pedig – a mint hogy általában okoskodó, filozofáló természet, a
nélkül, hogy a filozófiáig fel tudott volna emelkedni – sokat
okoskodik a szerelemről. Ilyen okoskodásai vezették az érzéki
kielégülés nélküli szerelem problemájáig, melylyel két regénye is
foglalkozik: <i>A hatalmas harmadik</i> és az <i>Ábel és
Eszter</i>. Itt is, különösen az utóbbiban, az ébredő szerelem
rajzában jut művészete tetőpontjára s ez néhány feledhetetlen
hatású jelenetet sugall neki a nélkül, hogy a problémával magával
boldogulni tudna. Az ő pszichologiája inkább gyöngéd, finom
árnyalatok tükrözésére van berendezve, mint elmélyedésre s inkább
fogékony megérzésből táplálkozik, mint élesen elemző belátásból. Az
idillt, a melynek nyugodt bájú felszine alatt belső tragédiák
vérzenek, megragadóan teli hangulattal tudja megéreztetni, de a hol
a hangulat nem elegendő, a hol beható lelki elemzés vagy elmélyedés
kellene a valóság hatásának felkeltésére, ott már nem tud teljesen
kielégítő egészet nyujtani. Elbeszélő művészete, egyes vonások
frissesége majd mindig megfogja ilyenkor is az olvasót, de a
szuggesztió nem olyan ellenállhatatlan erűje.</p>
<p>Az említett két regény már fejlődése második korából való, a
mikor becsvágya nagyobb feladatok megoldására sarkalja tárgy és
forma dolgában egyaránt. Míg első korában a rövid tárcza-novella
volt a kedvelt formája, ebben a korában már leginkább regényekkel
próbálkozik s a novella is hosszabbra, részletezőbbre szélesedik ki
kezében. Kisérletező hajlama – egyik igen jellemző tulajdonsága –
itt is <span class="pagenum"><a name="Page_X" id=
"Page_X">X.</a></span> nyilvánul. Regényeiben is mindig
kisérletezik a formával és kisérletezik tárgyaival. Megpróbálja a
maga naivitásra hajló elbeszélő hangját nagyobb témákhoz
alkalmazni. Hol a pszichologiával kisérletezik, mint említett
regényeiben, hol a történelem újszerű rekonstruálásával. A
történelem állandóan és erősen izgatja; három történeti regénye.
<i>Az egri csillagok</i>, <i>A láthatatlan ember</i> és <i>Az isten
rabjai</i> ennek a históriai érdeklődésnek termékei. Az elsőben még
erősen érzik Jókai és Mikszáth hatása, a történelmi szinezet inkább
a külsőségekhez tapad s a történelemről való sajátos felfogása csak
csiráiban van meg. A másodikban és harmadikban már készebben alakul
ki felfogása a multról s mélyebb históriai problémákat tűz maga
elé: <i>A láthatatlan ember</i>-ben a kulturában született és
nevelkedett embernek hozzáidomulását a kulturát nem ismerő, félvad
harczos nép életéhez a szerelem hatalma alatt, <i>Az isten
rabjai</i>-ban a középkori embernek harczát a test természetes
ösztönei ellen, a vallás miszteriumában való elmerülésért. Mind a
két regény annyiban jelent új felfogást a históriai regényben, hogy
előterükben a történelmi események irányításától távol eső, kicsiny
emberek állanak s ezeknek élete, érzésvilága adja a tulajdonképeni
tárgyat, a történelmi alakok és események csak a hátteret szinezik
ki. Milyen lehetett a világ sorsában semmit sem számító egyszerű
embernek élete az elmult korban? Hogy s milyen körülmények közt
folytak le örömei és szenvedései? Hogy nyilvánult az örök egy
emberi szív a multnak a maitól teljesen különböző életviszonyai
között? Milyen szemmel, hogyan látta a mult egyszerű embere a szeme
előtt lefolyó eseményeket, melyeket mi a multba visszanéző
elménkkel történeti fontosságuaknak tudunk? Ezek s efféle kérdések
vetődnek fel Gárdonyi gondolatában a multból vett tárgyakkal
szemben. A felelet nem mindig kielégítő ezekre a kérdésekre, néha
túlságos tudákos íz érik rajta s néha naivitásokat vagy nyers
adatokat kapunk történelmi <span class="pagenum"><a name="Page_XI"
id="Page_XI">XI.</a></span> szellem helyett. Magát a történelmet
ritkán tudja Gárdonyi megeleveníteni, egyes vonásait azonban,
inkább megérzés, mint megismerés révén, meglepő elevenséggel tudja
érzékeltetni. Az idilli vonás megvan itt is: ez vezeti a
margitszigeti apáczák rajzához az egyik regényben, Emőkéhez a
másikban. És megvan az ártatlanul sóvárgó fiatal szerelem is
mindkét regényben, sok hasonló vonást árulva el: a paraszt
kertészfiú czéltalan szerelme a királyleányapácza iránt és a
bizanczi Zéta esztelen epekedése a hún Emőke után.</p>
<p>A kisebb méretű alakok s az egyéni élettörténeteknek előtérben
állása csak fokozza Gárdonyi regényeinek novellaszerű benyomását.
Az a generáczió, melyből ő való, csaknem teljesen elvesztette a
monumentális epikai stíl iránti érzéket; a novellaírók nemzedéke
volt, a mely a regényből részletesebben kifejtett novellát csinált.
Nincs is e generáczió írói között egy sem, a ki teljes sikerrel
próbálkozott volna a nagy konczepcziójú, szélesebb körű világképet
adó regény terén; a mi kisérletet ebben az irányban tettek,
valamennyi novellába csökkent. Ez természetesen nem jelent
érték-csökkenést, csak a regény műformájának egy időleges
átalakulását. Ezt látjuk pl. Gárdonyi <i>A láthatatlan
ember</i>-ében is, a melyben épen ott, a hol a regénynek nagy
históriai horizontba kellene kiszélesedni, az erre való törekvés
megbontja a kompozicziót. A katalunumi csata előzményeinek és
lefolyásának leírása, hogy úgy mondjuk, kidagad a cselekvényből,
csak igen lazán fűződik bele, szinte felfüggeszti a regény
tulajdonképeni eseményeinek menetét. Viszont rendkívüli finom
művészettel van ebben a regényben megéreztetve az az emberi
mértékeket felülhaladó, igézetszerű hatás, melyet Attila nagy
egyénisége mindenkire tett, a ki közelébe került s a mely kiterjed,
mint valami rejtelmes centripetális erő, egész népére, sőt még a
testileg-lelkileg teljesen idegen bizancziakra is. Ez az igézet
viszi Emőkét is a tragikus <span class="pagenum"><a name="Page_XII"
id="Page_XII">XII.</a></span> végre jutó szerelemre. Az egész
regény levegőjét betölti egyetlen személynek ez a háttérből
kisugárzó ellenállhatatlan szuggesztiója s ezáltal az író minden
költői dísznél, a dekoráló művészet minden fogásánál erősebben
tudja éreztetni Attilla alakjának óriási méreteit. Ez a vonás teszi
Gárdonyinak ezt a regényét a maga kora regényírásának egyik
legjelentékenyebb termékévé.</p>
<p>A regény mellett Gárdonyi pályája második részében több kötetre
való hosszabb novellát is írt. Ezt a műfajt újabb irodalmunk
meglehetősen elhanyagolja, a mi nyilván gazdasági okokra vezethető
vissza legelső sorban. A mai irodalmi termelés még igen erősen függ
a hirlapok szükségleteitől s a hirlapnak a rövid, egyszerre
leközölhető tárcza-novella az alkalmas műfaj. Ez a journalistikai
követelmény bontólag hat még a regény kompozicziójára is, divatba
hozza az olyan félig regény, félig novella-sorozat műveket,
melyeket jóformán csak a szereplő személyek azonossága tart össze.
A tulajdonképeni novellát csaknem teljesen megfojtja, holott ez a
franczia s még inkább az angol irodalomban, a hol a szépirodalom
elsősorban a revuek és a könyvpiacz számára dolgozik, a
legkedveltebb műformák egyike, a mint hogy igen alkalmas forma is a
regény nagy arányaiba bele nem illő, a rövid tárcza kereteit pedig
szétfeszítő kisebb témák megírására. Gárdonyinak sok ilyen kisebb
témája van s a mint mind jobban erőt vesz rajta a szélesebb,
kényelmesebb elbeszélésre való hajlam, mind részletesebben dolgozza
ki alakjait és történeteit. Már pályája első korszakában is
szerette a sorozatos elbeszéléseket s ezt a hajlamát megtartja
mindvégig; 1910-ben már két kötetre terjedő keretes elbeszélést
adott ki. (<i>A hosszúhajú veszedelem</i>.) Novelláit nem annyira a
kompoziczió művészete vagy a lélekfestés mélysége teszi becsesekké
– bár nem egy közülök ebből a két szempontból is kiváló – mint
inkább az elbeszélő kedv frissesége, egyes alakok finom és gyöngéd
<span class="pagenum"><a name="Page_XIII" id=
"Page_XIII">XIII.</a></span> megrajzolása s az előadásnak, a
nyelvnek gyakran művészi magaslatokra jutó szépsége. Könyveiben
szerencsésebb és kelletlenebb napok termékei váltakoznak, de nincs
egy könyve sem, melynek legalább egy-két darabja ne tartoznék a mai
magyar elbeszélés legjavához.</p>
<p>Gárdonyi majd minden elbeszélő művének van egy láthatatlan
szereplője, a kinek rendszerint csak a hangja hallatszik, személye
nem elegyül bele a történet folyamába. Ez a mintegy kívülről
behallatszó hang egy elmélkedő, komoly, elmélázó, alakjaiban és
történeteiben kedvét találó, némi különczködésre, sőt egy kis
tudákosságra és affektáczióra is hajló, inkább fogékony, mint mély,
de bensőséggel teli egyéniséget sejtet. Az író maga ez, a mint
történetének elmondása révén észrevéteti magát az olvasóval.
Gárdonyi nem hajlik meg az impassibilitás Flaubert-féle
követelménye előtt, gyakran és könnyen beleegyedik történeteibe a
maga reflexiójával, véleményeivel, sympathiáival. Néha ez csak a
hangján érezhető, néha közvetlenül nyilvánul. Gyakran érjük rajta,
a mint önmagát belerejti valamelyik alakjába s az alakon keresztül
az író maga szól hozzánk, néha meg is bontva a jellemrajz egységét.
Egyes alakjai egyenesen a költött és az író saját egyéniségéből
vett vonások szövevényei s a megfigyelőnek érdekes feladat, az
alakot szétbontani kétféle eredetű szálaira. Rendszerint azok az
alakok ezek, a kiknek szemén keresztül látjuk meg az egész
történetet, akár az események elmondói, akár pedig csak a
cselekvény előterében álló alakok. Ezzel függ össze Gárdonyi
hajlama az első személyben elmondott történetekre is. Ez a vonása,
ha néha zavarja is az olvasót, gyakran a hatásnak lényeges eleme:
sajátos egyéni szinezetet ad az elbeszélés hangjának. Gárdonyi
hangja nem iskolázottságával kapja meg az olvasót, hanem
bensőségével, hajlékonyságával és melegségével s ha néha
modorosságra hajlik is, sokszor, jó órákban az élőszó
természetességével hat. S ez a <span class="pagenum"><a name=
"Page_XIV" id="Page_XIV">XIV.</a></span> hang határozza meg
elbeszélő stílusát is: egyszerű, természetes, a friss naivitás
nyomait magukon viselő rövid mondatait, beszéde kifejező,
finomságokra? és drámai hatásokra egyaránt képes fordulatosságát s
azt a művészetét, melylyel nemcsak a mondanivalót, hanem a
mondanivalónak szinét és hangulatát is át tudja vinni az olvasó
tudatába. Gárdonyi kortársai között alig van egy is, a kinek
elbeszélő prózája egyéni szinezet, a kifejezés biztonsága és belső
ritmus dolgában az övéhez fogható volna.</p>
<p>Beszédének elevensége legerősebb ható ereje szinpadi műveinek
is. Valamennyi leginkább dialogusának hangulatkeltő erejével
hatott: falusi vigjátéka, <i>A bor</i> ép úgy, mint az
<i>Annuska</i> kissé túlédes idillje és az inkább bohózatos hatású
<i>Falusi verebek</i>. E darabok a dialoguson kívül talán épen
eszközeiknek minden raffinériától távoleső egyszerűségével fogták
meg a szinházi közönséget. Szűkös lelkivilágú, kicsiny emberek
kerülnek a néző elé a maguk szűk határok közt lefolyó életével s az
író csak arra törekszik, hogy ezeket az embereket és sorsukat a
párbeszéd és a jellemzés elevenségével tegye rokonszenvessé, széles
perspektivák és mélyebb lelki motiváczió nélkül. A kompoziczió is
inkább novellisztikus, mint drámai jellegű, a történet benne a
fontos, nem a karaktereknek és a helyzeteknek egymással való
szembekerülése. Mind a három szindarab inkább szinpadi idill, mint
igazi dráma. Az <i>A bor</i> azonban egy szempontból nagyobb
fontosságra emelkedik: sikeres kisérlet a magyar népéletnek
szinpadi ábrázolására, reálisabb alapon és inkább irodalmi
eszközökkel, mint a rövid virágzás után teljesen vértelenné és
konvenczionálisan hamissá fajult régi népszínmű. Tagadhatatlan
szépségei mellett a népéletnek szinpadjainkon oly rég nélkülözött
képei szerezték meg e szindarab ritka nagy sikerét. <i>A bor</i> az
utolsó pár esztendő legtartósabb szinpadi sikereinek egyike s
körülbelül a legnagyobb külső siker, melyet Gárdonyi egész pályáján
elért. <span class="pagenum"><a name="Page_XV" id=
"Page_XV">XV.</a></span></p>
<p>A maga nemzedéke összes elbeszélő írói közül Gárdonyi az, a ki
legteljesebben és legzavartalanabbul a magyar műveltségből sarjadt
ki. Minden más vele egykorú írónknál meg lehet állapítani egy vagy
több külföldi író vagy irodalmi áramlat hatását. Gárdonyinál, a mi
irodalmi hatást megfigyelhetünk, a magyar hagyományból, leginkább
Jókaitól és Mikszáthtól kapta, a külföldi írók hatástalanul
peregtek le róla. Általában egész műveltsége nem áll fölötte a
magyar művelt emberek átlagos szinvonalának. Innen van aránylag
szűk horizontja, gyakori naivitása és hézagossága, de viszont ez az
alapja népszerűségének is. Nem áll szellemileg sokkal fölötte
olvasóinak, elbeszélő, megfigyelő és ábrázoló képessége csak
kiemeli őt az olvasók tömegéből, de nem emeli föléjük; mondanivalói
teljesen az olvasó képzetköréből valók, szempontjai összeesnek az
olvasó szempontjaival. Ezzel lett a magyar művelt középosztály
kedvelt írója: olvasóinak nagyszámú tábora úgy hallgatja szavát,
mint egy magához hasonló, csak költői tehetségével kiváló tagjáét,
a ki nem akarja rendes gondolatkörét felülhaladó eszmékkel és
formákkal terhelni, csak azokat a képeket és szineket vetíti
művészi formában elébe, melyekhez hozzászokott s melyek lelkéből
lelkedzettek. A mai magyar közép-intelligenczia közizlése
leghívebben Gárdonyiban tükröződik.</p>
<p>Ez adja meg leginkább jelentőségét mai irodalmunkban. Hatása a
közönségre teljesen eszthetikai, közéleti érzéke vajmi kevés, egész
munkásságának alig van politikai vagy társadalmi háttere. Egyéneket
rajzol, tipikus vonások nélkül, történetei megmaradnak a magánélet
körén belül, nem szélesednek ki társadalmi perspektivákba s a mai
magyar élet egyetlen általános problemája sem tükröződik bennük.
Igen gazdag és változatos sorát alkotta meg a népéleti s a kis
intelligencziából való alakoknak, de nagyon nehéz volna műveiből
valami határozottan körvonalozott álláspontját megállapítani ez
osztályok társadalmi vagy <span class="pagenum"><a name="Page_XVI"
id="Page_XVI">XVI.</a></span> politikai helyzetének. Munkáinak
nincs semmi publiczisztikai szinezete. A mit ezzel veszít
perspektiva dolgában, nagyobbára megnyeri artisztikum dolgában.
Egyike azoknak a vonásoknak, melyek leginkább megkülönböztetik
elődeinek és kortársainak legnagyobb részétől, hogy az irodalmi
hatás eszközei közül pusztán csak a művészit használja fel.</p>
<p>Gárdonyi egész szelleme az intimitást hangsúlyozza. Művészete
lényegében impresszionista művészet: friss, meleg benyomásokból
szövődik, inkább szinekkel és hangulatokkal jellemez, mint
nagyszabású körvonalakkal. A kis témák művészete ez, a nagy témák
összezsugorodnak a kezében. Hatása ott a legtisztább és legnagyobb,
a hol megmarad a maga határai közt.</p>
<p>Csaknem negyedszázadra terjedő pályáján szines és változatos
sokaságát alkotta meg a magyar élet képeinek, sok finom és gyöngéd
hangulattal tette gazdagabbá lelki világunkat, a magyar mult néhány
vonását valószerű fényben világította meg szemünk előtt, mélázó,
vonzó egyéniségével meg tudta nyerni az olvasók túlnyomó tömegének
rokonszenvét s a magyar elbeszélő prózát szín, kifejező képesség és
hajlékonyság irányában tovább fejlesztette. Kortársai közül mint
mindenfelől s mindenkitől elhatárolt, önálló egyéniség válik ki. Az
utolsó negyedszázad legnagyobb hatású magyar íróinak egyike és
körülbelül a legtisztábban művész összes elbeszélő kortársai
között.</p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>ELŐSZÓ,<br />
A MELY UTÓSZÓNAK IS OLVASHATÓ</h2>
<p>Kérdezzétek Konstantinápolyban: ki ismeri Zétát?</p>
<p>Mindenki azt mondja:</p>
<p>– Én is.</p>
<p>És némelyek hozzáteszik:</p>
<p>– A császár könyvtárosa ő, és Priszkosz barátja; bölcs és
becsületes ember; a szíve arany.</p>
<p>Én vagyok az a Zéta, s azt mondom, hogy engem nem ismer senki.
Igaz, hogy a császár könyvtárosa vagyok, és hogy Priszkosz szeret
engem, de bölcs ember nem vagyok; a becsületem se folt nélkül való;
és hát emberszeretetről szólhat-e az olyan, a ki ölt?</p>
<p>Én öltem. Loptam is, csaltam is. Mindezt megírtam ebben a
könyvemben őszintén. A bölcsességemet is megitélhetik ebből, vagyis
a bolondságomat, a melynél nagyobbat ember még nem követett el.</p>
<p>Aztán mondják meg ők is, hogy ismertek-e engem? Dehogy ismertek!
Az emberek nem ismerik egymást. Dsidsia sem ismer engem, pedig
feleségem és őrző angyalom, s nyitva van előtte fiókom és szívem
egyaránt. De azért nem ismer. Az embernek csak az arczát lehet
ismerni, s az arcza nem ő. Ő az arcza mögött van. Láthatatlan.</p>
<p>Egy leány tanított erre engem. <span class="pagenum"><a name=
"Page_2" id="Page_2">-2-</a></span></p>
<div class="figcenter" style="width: 581px;"><img src=
"images/i001.png" alt="" title="" /></div>
<h2>I.</h2>
<p>Tizenkét esztendős voltam, mikor az apám eladott rabszolgának.
Kénytelen volt vele: Trákiában élt, a kelet-római birodalomban, és
adóért zaklatták. Abban az időben kezdték a hunok adóját
kihasogatni az emberek bőréből. A világ a hunok nevével volt tele.
A szegény trák embernek elhajtották a marháját, hogy a hunoknak
legyen mit megenniök. Anyám is meghalt. Hat gyermek maradt, meg egy
tehén. Apámnak nem volt más tennivalója, csak az, hogy vagy engem
adjon el, vagy a tehenet.</p>
<p>Hát engem adott el.</p>
<p>Elhajóztunk Konstantinápolyba. Apám bemeszelte a lábamat, és
fölállított a piaczon a pallóra, a hol a többi rabszolga is
állott.</p>
<p>Volt ott ilyen magamkorú fiú száz is.</p>
<p>Engem először egy ruhakereskedő kérdezett meg, utána egy
zöldselyem kendős öreg asszony. Apám tíz aranyat kért értem.
Megnevették.</p>
<p>Azután egy büszke tógás úr jött. Két rabszolga nyitott neki utat
a nép közt. Attól az apám csak két aranyat kért. Az úr megadta.
<span class="pagenum"><a name="Page_3" id=
"Page_3">-3-</a></span></p>
<p>Akkor apám sirvafakadt és megcsókolt, és azt mondta:</p>
<p>– Emlékezzél meg rólam, ha kedvez a szerencse. Mert azért
adtalak olcsón ennek az úrnak, hogy a szerencsének mindig útjában
légy.</p>
<p>Soha nem láttam többé az én jó édesapámat.</p>
<p>Az úr, a ki megvett, nagyméltóságú barna ember volt. A fejét úgy
forgatta, mint a sziklán ülő sas. Lábát úgy rakta, mintha mindig
diadalmenete volna.</p>
<p>Maksziminosz volt a neve.</p>
<p>A hogy hazaérkeztünk, engem csakhamar megfürösztöttek és szép
fehér ingbe öltöztettek. A derekamat fekete szíjjal övezték át.
Azután Maksziminosz úr galléron fogott és bevitt a kertbe.</p>
<p>Három gyermek játszott ott egy platánfa alatt.</p>
<p>– No itt van a ti rabszolgátok, – mondotta Maksziminosz. Teofil
a neve. – Mulassatok vele, a hogyan akartok.</p>
<p>A gyermekek körülbelül egykorúsak voltak velem. Alig egy évnyi
különbség volt közöttük. Hasonlítottak az apjukhoz, csakhogy az
olyan volt, mint a bivaly, a gyermekei meg mint a tücskök.</p>
<p>Hát egyszerre nagy ujjongással kerepeltek körül, s az első
órában én is fölvidultam, hiszen csak játszópajtásnak kellek!
Azonban csakhamar tisztázódott a helyzetem. A gyermekek engem
olyanféle ajándéknak tekintettek, mint mikor kutyát, macskát vagy
bárányt kapnak.</p>
<p>Kiállítottak czélba és czitrommal dobáltak. Nekem ez a játék
mulatságos volt, míg el nem találtak, azután már csak nekik volt
mulatságos. Később, hogy elbődültem és a gyepre feküdtem,
csollánnal verték a lábam meztelenjét. Megbőszültem: rárohantam a
legnagyobb fiúra, és úgy fellöktem, hogy a feje a fának
koppant.</p>
<p>A fiúk megrémültek, s a nevelőjüket hívták. Én magam is
megijedtem, de gondoltam: hívjanak bárkit, megmondom, hogy bántak
velem a gonoszok. <span class="pagenum"><a name="Page_4" id=
"Page_4">-4-</a></span></p>
<p>A nevelő csakhamar ott-termett. A mint megértette mi történt,
bámulva nézett reám.</p>
<p>– Uram, – sírtam neki – ezek a fiúk bántottak engem.</p>
<p>– Nem vagy-e rabszolga? – ordította a szemem közé.</p>
<p>Irtózatosan összevert. A házból a többi rabszolga is odafutott.
Az egyiknek korbács volt a kezében. Az megint megvert, de úgy, hogy
a vér minden csapásán kiserkedt a bőrömből.</p>
<p>Aznaptól fogva örökös nyeggetés volt a sorsom. Ha talán elfojtom
a szenvedéseim kitörését, megúnják, de én akkor tizenkét esztendős
voltam, s abban a korban az ember őszinte. Nem birtam mást mutatni,
csak a fogam haragos fehérét. Az ellenkezésem mulattatta őket. A
rabszolga haragszik, hadd haragudjék még jobban! Ha megpukkad is
mérgében, nem tehet ellenünk semmit!</p>
<p>Igy ingerkedik a gyermek a lánczra kötött kutyával is.</p>
<p>Azt nem mondhatom, hogy az apjok és anyjok előtt mertek volna
bántani, csak mikor magunk voltunk, vagy ha csak a többi rabszolga
látta. Mennyire kivetkőzik a rabszolga az emberségéből, ott láttam.
Egyik se merte őket megszólni, sőt inkább velök nevettek. Kedves
mulatságuk volt, hogy bekenték sárral az arczomat, vagy kötelet
kötöttek a nyakamba, s hóhérosdit játszottak. A nagyobbik fölment a
fára és engem fölfelé húzott. A kisebbik fogta a kezemet hátul. A
kétségbeesésem és az ordításom volt a mulatságuk.</p>
<p>Vagy azt mondták: játszunk vak koldust. Bekötötték a szememet és
a szökőkúthoz vittek. Háttal állítottak a medenczének s átlöktek a
vízbe.</p>
<p>Vagy kutyát kötöttek a hátamra s ütötték. Az eb kínjában a
nyakamat és fülemet harapdálta.</p>
<p>Vagy összekötötték a két lábamat s kényszerítettek, hogy ugrálva
járjak. Mikor a rózsabokrokhoz érkeztünk, belöktek a tövises bokrok
közé. <span class="pagenum"><a name="Page_5" id=
"Page_5">-5-</a></span></p>
<p>Vagy mikor tengerparti sétán kisértem őket, bedobták a botjukat
a tengerbe s azt parancsolták, hogy hozzam ki. Nekem az nem volt
nehéz: jól tudtam úszni. Hanem mikor megfordultam, hogy kifelé
úszszak, kavicscsal dobáltak.</p>
<p>Otthon az ételembe beleköptek vagy szemetet szórtak belé. Az
ágyamba sündisznóbőrt rejtettek, a lepedőm alá. A hajamat
leöntötték ragasztóval.</p>
<p>És nekem mindezt tűrnöm kellett, mert rabszolga voltam.</p>
<p>Sokszor kértem őket sírva:</p>
<p>– Úrfiak, játszunk szépen, ne kínozzatok engem. Én sok játékot
tudok.</p>
<p>Tudtam is, játszottunk is, de aztán ha megunták, megint csak az
én jajgatásom volt a legérdekesebb játék.</p>
<p>Körülbelül egy hete voltam már ott, mikor egy délben sietve
megettem az ebédemet s elbujtam. A kertben bujtam el. Azt
gondoltam, nem jövök elő, míg csak a tanítójok nem hívja őket.
Bebujtam egy sűrű tamariszkuszbokor alá és ott elaludtam.</p>
<p>Nem tudom, meddig lapultam ott: rettenetes kínra ébredtem föl.
Az egyik lábam égett. Forgácsot tettek a lábam ujja közé, s
meggyujtották. A három fiú nevetett, szinte sikitoztak a nagy
nevetésben.</p>
<p>Kiugrottam a bokor alól s nekik rohantam. Egyiket jobbra,
másikat balra löktem. A harmadikat pofon vágtam, megtépáztam. A
három kölyök háromfelé esett; magam is a fűre hemperedtem és sírva
nyálazgattam a lábamat.</p>
<p>Az ordításra előfutottak a házbeliek. Az úr a ház erkélyén
beszélgetett egy vendégével és lekiáltott a kertbe, hogy <i>mi
az?</i></p>
<p>Válaszul az egyik rabszolga megragadott és fölvonszolt dühösen
az erkélyre.</p>
<p>– Ez a kölyök, – mondotta – ismét összeverte az úrfiakat!</p>
<p>Láttam, mint sárgul el a gőgös nagyúr; láttam, <span class=
"pagenum"><a name="Page_6" id="Page_6">-6-</a></span> hogy a vendég
iránt való tekintetből mint nyeli vissza magába a mérget, s miként
int a fejével, hogy vigyenek el. Ebben az intésben benne volt az
is, hogy megkorbácsoljanak.</p>
<p>– Uram! – kiáltottam a térdemre esve – tűzzel égették a
lábamat!</p>
<p>De a rabszolga elragadott.</p>
<p>Akkor annyira megvertek, hogy utána mozdulni se tudtam. Csak a
könnyeim folytak szünetlenül.</p>
<p>Talán négy nap is beletellett, míg ki birtam újból
vánszorogni.</p>
<p>Gondoltam: délelőtt van; az úrfiak tanulnak és ilyenkor nincs a
kertben senki. Hát lementem és lefeküdtem a gyepre, a napra. Mert a
beteg állat szereti a napfényt.</p>
<p>Ahogy ott nyugszom, látom, hogy a kertben az az idegen kövér
ember sétál, a ki az úrral akkor az erkélyen beszélgetett.</p>
<p>Csak egyedül sétált és gondolkozva. A ruhája tejfelszínű ünnepi
tóga, nem olyan széles szegésű, mint a szenátoroké, de azért arra
valló.</p>
<p>Gondoltam: most már nem kelek föl. Ez nem házbeli, ez nem bánt
engem.</p>
<p>A kövéres úr megállt és megszólított:</p>
<p>– Beteg vagy kisfiú?</p>
<p>Erre a jóságos hangra megeredt a könnyem.</p>
<p>– Óh uram, – feleltem bizalmasan, mintha csak apámnak szólanék –
igen megvertek. És különösen a kupám fáj és a hátam is nagyon
fáj.</p>
<p>S leeresztettem a hátamról az ingemet. Csupa seb volt az egész
testem és kék-zöld az ütésektől.</p>
<p>S ahogy ő szótlanul nézett, gyermeki bőbeszédűséggel
panaszkodtam:</p>
<p>– Úgy bánnak velem, mint a kutyával, de még rosszabbul. Tüzet
raktak a lábamra, aztán azon nevettek. Senki se büntette meg őket.
Azután mikor ott feküdtem összeverten az udvaron, ők is rám estek,
rugdostak, vertek: Nesze! nesze! Kell pofon? Nesze! <span class=
"pagenum"><a name="Page_7" id="Page_7">-7-</a></span> Óh uram,
meghalok én itt ebben a házban, érzem, hogy meghalok.</p>
<p>Amint így eljajgatom a panaszomat, egyszer csak ott terem
Maksziminosz úr és üdvözli a vendégét.</p>
<p>Az kezet nyújt és így szól:</p>
<p>– Nem adnád el nekem ezt a kis rabszolgát?</p>
<p>– Ingyen odaadom! Szives örömest! – felelte Makziminosz. Az én
házamnál már úgyis türhetetlen.</p>
<p>– Ingyen nem fogadom el, – válaszolta a vendég – hanem itt egy
arany, hogy színe legyen a vételnek.</p>
<p>– Ahogy akarod, – felelte Maksziminosz udvariasan.</p>
<p>Darabig a kertben járkáltak és beszélgettek. Azután a kövér úr
kézen-fogott, és elvitt magával három-négy utczán át egy
kétemeletes kis házba, a melynek az alsó fele kő, a felső fele fa,
amint ebben a városban szokás építkezni.</p>
<p>Ez az én megmentőm, Priszkosz rétor volt.</p>
<p>Magányosan élt a ház alsó felében a könyvei és írásai között,
csupán egy ősz görög asszony volt a gondozója. Az az asszony
fölvitt engem a második emeletre. Ott ágyba fektetett és olajjal
kent be fejemtől sarkamig.</p>
<p>Mikor teljesen fölépültem, Priszkosz két öltözet ruhát
csináltatott nekem. Az egyik ünnepi, gyapjuból szőtt fehér ruha
volt, zöld selyemmel szegett. A másik hétköznapi ruha, közönséges
vászonból való.</p>
<p>Délelőtt az asszonynak segítettem a bevásárlásban, azután
iskolába mentem. Délután a szebbik ruhát vettem magamra és a
császári palotába mentem a gazdámmal. Többnyire papirostekercseket
vittem utána a hónom alatt. De milyen büszkén vittem!</p>
<p>A gazdám jó volt hozzám. Néha megsimogatott és megveregette az
arczomat. Néha tréfából Zétának nevezett, aztán hogy ezt az asszony
is meghallotta, ő is Zétának hítt. Utoljára rajtam maradt a Zéta
név.</p>
<p>Később, hogy az asszony elöregedett, az én dolgom <span class=
"pagenum"><a name="Page_8" id="Page_8">-8-</a></span> is
megszaporodott. Nekem kellett a gazdám ruháit tisztítanom, a saruit
festenem, vásárolni, mécsest tölteni, söpörni, szóval az apró házi
munkát végezni. De én minden dolgot szívesen, buzgón
teljesítettem.</p>
<p>A gazdám évről-évre jobban szeretett. A tanítóm figyelmeztette
egyszer, hogy valami különösen erős a memóriám. Az uram megpróbált:
elolvasott előttem hat sort Homeroszból. Elmondtam neki hiba
nélkül. Magam se tudom, hogyan van, de a szavak úgy beleragadnak az
elmémbe, hogy a mit figyelemmel hallok vagy olvasok, azt többé el
nem felejtem. Már a harmadik esztendőmben másolásokra fogott.</p>
<p>Az nagy hasznomra vált. A császári könyvtárban csupa okos ember
másolt. Azok tanácscsal segítettek nekem, s a beszélgetéseikből
sokat tanultam.</p>
<p>Tőlök tudtam meg azt is, hogy a rabszolgának a nyolczadik évi
rabsága után rendesen szabadság jár, de van olyan rabszolga is, a
melyik örökre le van kötve az urához. Én nem tudtam, melyik rendbe
tartozom, s nem kivántam a gazdámtól elszakadni.</p>
<p>A lefolyt nyolcz év alatt igen összeszoktunk. A gazdám akkor már
nemcsak a szolgálataimért szeretett, hanem azért is, mert
filozófiai és történelmi témákról beszélhetett velem. Ismertem
Plátót, Arisztoteleszt, Herodotoszt, Plutarchost, Szvetonioszt, a
filozófusokat, grammatikusokat, kicsibe nagyjába minden tudományt
ismertem. A gazdám mindig tőlem kérdezte írás közben a helyneveket,
a dátumokat, az évszámokat. A császári levéltárban is én lettem
lassankint az eleven kalendárium, a földrajzi szótár és a
névlajstrom.</p>
<p>Egy napon feltünt nekem, hogy reggel a gazdám nem szól hozzám.
Én szoktam őt beretválni s én szolgáltam be a reggelijét is.
Aközben mindig elmondta, mit álmodott s bár egyikünk se hitt az
álmok jelentésében, mind a ketten találgattuk, hogy mit jelent?</p>
<p>Hát mondom: egy kora tavaszi napon nem szól <span class=
"pagenum"><a name="Page_9" id="Page_9">-9-</a></span> hozzám
semmit. Már a reggeli tejet is betettem az asztalára, és szokás
szerint megkérdeztem:</p>
<p>– Hogy aludtál uram? Mit álmodtál az éjtszaka?</p>
<p>De erre se felelt. Néha rámpillantott és szomorú volt a
tekintete.</p>
<p>Mi lelhette? – tünődtem magamban.</p>
<p>Végre megszólalt:</p>
<p>– Mennyi a pénzünk Zéta?</p>
<p>– Mint tegnap, uram: hetvenöt szolidus és háromszázhárom
szeszterczius.</p>
<p>– És a vörös bőrzacskóban?</p>
<p>– Kilenczvenhat szolidus, vagyis egy fontnyi aranynál valamivel
több.</p>
<p>Az a bőrzacskó külön fülkében állt, s egy fából faragott
Jézus-fej volt az elfödője.</p>
<p>Arról a zacskóról azt mondta egyszer a gazdám, hogy tartozik egy
embernek, azé. A nevét nem mondta és én nem is kérdeztem. A pénzt
különben mindig én tartottam számon. A kulcs is nálam volt.</p>
<p>– Add ide a vörös bőrzacskót – mondotta tompa hangon. – Tégy még
hozzá négy aranyat, hogy legyen száz.</p>
<p>Oda tettem neki a pénzt az asztalra.</p>
<p>Nyugtalanul sétált föl és alá a szobában. Én az ajtó mellett
álltam és szintén nyugtalanul néztem reá.</p>
<p>Egyszer aztán megáll és azt mondja:</p>
<p>– Zéta fiam, tudod-e, mi nap van ma?</p>
<p>– Szombat, feleltem – április 3-ika. E napon alapította Antiókia
városát Szeleukusz Nikátor; e napon kezdődött Nagy Heródes fiainak
az uralkodása; és e napon halt meg némelyek szerint, a mi urunk
Jézus.</p>
<p>– Ez igaz, – mondotta Priszkosz, újból föl és alá járva a
szobában.</p>
<p>Aztán megint megállt és szólott:</p>
<p>– Ott van a naplóim között a 440-ik év. Törd föl a pecsétet és
nyiss rá április 3-ra. Olvasd el. <span class="pagenum"><a name=
"Page_10" id="Page_10">-10-</a></span></p>
<p>Kivettem a kis iratcsomót. Fölbontottam és olvastam:</p>
<p>«Reggel a császár hivatott magához. Hosszan tanácskoztunk a
margusi békekötésen. A hunok királyára ez nem kötés, csak nekünk
kötés. Jaj ennek az országnak, ha az a barbár felénk fordítja a
lova fejét. Délután Maksziminoszhoz mentem. Ott egy kis rabszolgát
találtam. Embertelenül bántak vele. Megesett rajta a szívem.
Magamhoz váltottam. A neve Teofil.»</p>
<p>Elolvastam hangosan és zavarodottan néztem a gazdámra.</p>
<p>– Ma nyolcz éve ennek, – szólt Priszkosz megindulástól rezgő
hangon. – Szabad vagy.</p>
<p>Én se szólni, se mozdulni nem birtam.</p>
<p>Prikosz fölvette a bőrzacskót:</p>
<p>– Ime, – mondotta – ezt neked raktam félre. Mától fogva süveget
viselhetsz, házasodhatol, magad ura lehetsz, vagy beállhatsz
katonának; szóval mától fogva csak annak emelsz süveget, a kinek
akarsz.</p>
<p>Nekem egyszerre könybe borult a szemem.</p>
<p>– Oh, jó uram! – rebegtem térdre borulva. – Ne küldj el engem!
Ne adj nekem pénzt! Hogyan gondolod azt, hogy nélküled éljek!</p>
<p>– Kelj föl, – felelte az öreg elérzékenyülten. – Jól van no…</p>
<p>Valami szépet akart mondani, azt láttam a szeméről meg az ajka
mozgásáról, de utoljára is nem tudott mást mondani, csak mosolygott
meghatottan és pislogva:</p>
<p>– Hát ilyen bolond ember vagy te?</p>
<p>Én könnyezve feleltem:</p>
<p>– Neked köszönhetem, hogy kiemeltél az állati sorból; neked
köszönhetem, hogy világossága van az én értelmemnek. Nem
korbácscsal neveltél, hanem jó szívvel. Szép ruhába járattál,
asztalodhoz ültettél. S nem te tanítottál-e arra, hogy az ember
csak a a szívével érdemelheti meg az ember nevet?</p>
<p>– Jó – mondotta bólogatva. <span class="pagenum"><a name=
"Page_11" id="Page_11">-11-</a></span></p>
<div class="figcenter" style="width: 446px;"><a href=
"images/i002hq.jpg"><img src="images/i002.jpg" alt=
"Én is ott voltam a palotában, mikor a hun követek a levelet átadták."
title=
"Én is ott voltam a palotában, mikor a hun követek a levelet átadták." /></a>
<p class="caption">Én is ott voltam a palotában, mikor a hun
követek a levelet átadták.</p>
</div>
<p>És egyszercsak hangot változtatva, szinte együgyű arczczal
kérdezte:</p>
<p>– Hát eljössz-e velem a barbárokhoz?</p>
<p>– Atillához? – kérdeztem megdöbbenve.</p>
<p>– Oda ám, – felelte szinte búsan Priszkosz. – Egy pár nap mulva
oda kell mennünk.</p>
<p>Leült és maga elé nézett.</p>
<p>– Atillához? – kérdem újból.</p>
<p>Mert ez az ujság fejbeütésként hatott reám. Az uramat máskor is
küldözte a császár, a hova okos ember kellett, de hogyan küldheti a
vadak közé?</p>
<p>S ezen a viharon át, a mely agyamat megrohanta, tisztázódni
kezdett előttem a helyzet. A minap hun követek jöttek a
császárunkhoz, Teodoziuszhoz, nagysüvegű, aranylánczoktól zörgő
barna emberek. Voltak valami öten. Az uramat minden órában hivatták
az udvarhoz, vagy hozzánk szaladgáltak. Hol Krizafiosz jött, a
kappanember, hol Maksziminosz, a császár tanácsosa, hol Vigilász, a
császár tolmácsa. A házunk hasonlított néha a csendes őrültek
házához, de a császári palota méginkább. A nagyméltóságú urak
mindenütt suttogtak, s a szemükben hol aggodalom borongott, hol
pedig ravaszság csillogott.</p>
<p>A hun urak levelet hoztak a császárnak Atillától. A levélben
Atilla azokat a szökevényeket követelte, a kik a római birodalomban
lappanganak, továbbá azt követelte, hogy az Iszter (Duna) mellékén
ne szántsanak, vessenek a császár népei, mert az a föld az övé és
ahogyan fegyverrel szerezte, fegyverrel meg is tartja. Végül az
volt a kivánsága, hogy a vásár ne az Iszter partján legyen
Illiriában, hanem ötnapi járással beljebb Naiszoszban (Nisszában,
Szerbia) a két birodalom határán.</p>
<p>Én is ott voltam a palotában, mikor a hun követek a levelet
átadták. Az uram mögött álltam és láttam az udvart sápadt
szorongásban, míg Vigilász tolmács a levelet mondatról-mondatra
fordította.</p>
<p>A császár megkönnyebbülten lélekzett, mikor Vigilász
<span class="pagenum"><a name="Page_12" id=
"Page_12">-12-</a></span> a levél végére ért, a hol Atilla jó
egészséget kivánt a császárnak.</p>
<p>Némi rosszakarattal gonosz humort lehetett volna ebben
gyanítani, de törődtek is ők a szófejtéssel! A fő az, hogy Atilla
nem vért kiván, hanem csak aranyat.</p>
<p>– Van-e még valami izenete ő felségének? – kérdezte a császár
szinte alázatosan a mord hun követektől.</p>
<p>– Van, – felelte Edekon, egy vállas, nyalkabajuszú ember. – Azt
izeni, hogy máskor ha követeket küldesz hozzá, ne holmi egyingű
fráterek legyenek azok, hanem országod főfő jelesei közül valók:
szenátorok vagy legalább is konzulok.</p>
<p>S a hogy a hun szólott, mintha csak ő volna a császár,
Theodoziusz meg az Atilla kengyeltisztítója.</p>
<p>A császár mindenre nyájasan bólintott, azután átadta a követeket
Krizafiosznak, hogy addig, míg a válasz elkészül, kenje őket
mézzel.</p>
<p>A válasz napokig készült, s az én jó uramnak nem egy hajaszála
őszült meg belé. Láttam, hogy miket ír, mert hiszen én tisztáztam
neki. Ha a betűk mozogni tudnának, válaszunk betűi térden
csúsznának Atilla szeme elé. Gyalázat a neved alázat! A művelt
Európa hajlong a barbár Ázsia előtt!</p>
<p>A császár alázatosan könyörgött Atillának, hogy ne engedje a
népét becsapkodni a római birodalomba, meg hogy egy végleges
békekötés végett küldje el a fővezérét.</p>
<p>Mindez egy pillanat alatt átrohant az emlékezetemen, s kérdem az
uramat:</p>
<p>– És kivel mégy uram, ha szabad tudnom: kit küld a császár?
Krizafioszt, úgy-e?</p>
<p>– Nem, – felelte az uram – egy jobbképű embert:
Maksziminoszt.</p>
<p>Tehát az első gazdámat.</p>
<p>– Követlek uram, a hova mégy, – feleltem alázatosan. Aztán talán
nem is olyan fekete a hun, mint a milyennek festik! <span class=
"pagenum"><a name="Page_13" id="Page_13">-13-</a></span></p>
<p>– Gondold meg!</p>
<p>– Meggondoltam.</p>
<p>– Azok az emberek vért isznak, embervért! A csatában fölhasítják
az elesett ember mellét, és a fogukkal harapják ki belőle a még
dobogó szivet!</p>
<p>Éreztem, hogy elsápadok. A vértől mindig irtóztam, ha csak
emlegették is, s abban az időben a ki rosszul aludt, hunokkal
álmodott. Azonban az uramat annyira szerettem, hogy leküzdöttem a
félelmemet és így feleltem neki:</p>
<p>– Én a te árnyékod vagyok, jó uram: követlek az egész világon
át.</p>
<p>– No jó, – felelte az öreg – hát akkor csak szedd össze fiam, a
miket gondolsz, hogy elvigyünk. A virágaimat add ki az asszonynak.
A szobát bezárjuk. Aztán nézd: itt van tíz arany. Ezen végy
mindenféle fűszert, a mit az egyiptomi kalmárok árulnak, meg
egynehány krokodilusbőrt, meg piros szattyánt, rézgyűrűket,
fülbevalókat, szóval mindent, a miről gondolod, hogy a vadak közt
hasznunkra válik. Dehát igazán eljösz velem?</p>
<p>– Oh uram, – feleltem most már a szívemnek minden melegével – el
nem hagylak én téged sohasem! <span class="pagenum"><a name=
"Page_14" id="Page_14">-14-</a></span></p>
<div class="figcenter" style="width: 591px;"><img src=
"images/i002.png" alt="" title="" /></div>
<h2>II.</h2>
<p>Már erősen kitavaszodott, mikor az Iszter vizében megitathattuk
a lovainkat.</p>
<p>Összesen tíz sátorral voltunk. Az egyik volt Maksziminoszé. Ő
volt az én első gazdám, ő a császárnak a tulajdonképeni követe. A
másik sátor a gazdámé meg az enyém. A harmadik Vigilász tolmácsé,
egy hunyorgó-szemű sovány emberé, a ki már máskor is járt
Atillánál. A többi sátor a szolgáké s egy meg Rusztikiosz
kereskedőé, a ki egy rokona kiváltása végett utazott mivelünk.</p>
<p>Az útunkon előttünk járt egy nyíllövésnyire az a katonaság, a
melyik az Atilla tizenhét szökevényét vitte, s azokkal mentek a hun
követek is.</p>
<p>Útközben aztán mindnyájan erősen érdeklődtünk a hun nyelv iránt.
Vigilász meg Rusztikiosz tanította is az urakat, de én szegény
Senki Pál nem kérdezhettem tőlük semmit; csak éppen a mit
fülhegygyel elkapogattam a szavukból, az volt az enyém.</p>
<p>Vigilásznak jó tanítási formája volt. Az uraknak hun kérdéseket
adott, s nekik a kérdés ismétlésével kellett felelniök. Azután
szavakat kérdezett tőlök:</p>
<p>– Mi ez? – kérdezte a köpönyegére mutatva. <span class=
"pagenum"><a name="Page_15" id="Page_15">-15-</a></span></p>
<p>– Ez van keppenyekk, – felelte Maksziminosz.</p>
<p>– Ez van kepenyökk, – felelte a gazdám.</p>
<p>– Se nem <i>keppenyekk</i>, se nem <i>kepenyökk</i>, – szólt
Vigilász – hanem <i>köpönyeg</i>.</p>
<p>Az ilyeneken nevettek is.</p>
<p>– Vigye el a mókus ezt a barbár nyelvet, – mondották – nem lehet
ezt megtanulni!</p>
<p>De nekem volt rá kedvem.</p>
<p>Engedelmet kértem az uramtól, hogy a mikor lovon vagyunk, hadd
járjak elől a szökevények kiséretében: valamelyik hunnal
ismeretséget kötök, még tán hasznunkra is válik.</p>
<p>Priszkosz maga kisért el a századoshoz és megkérte őt, hogy hadd
járjak a szökevényekkel: tanulni óhajtok tőlök hunul.</p>
<p>Csakhamar kinéztem közülök egy kerekképű kis hunlegényt. Darabig
szótlanul lovagoltam mellette, azután latinul kérdeztem:</p>
<p>– Éhes vagy-e?</p>
<p>A hun rámfordította apró fekete szemeit. Láttam, hogy nem ért.
Hát csak odaadtam neki azt a darab fehér kenyeret, a mit erre a
czélra levágtam. És kérdeztem tőle hun szóval:</p>
<p>– Mi ez?</p>
<p>A hun elmosolyodott:</p>
<p>– Nem vagy-e görög? – mondotta rossz görögséggel. Mért szólsz
hozzám hun nyelven, holott nem tudsz hunul?</p>
<p>– Tanulni akarni, – feleltem nevetve.</p>
<p>De jó volt, hogy görögül is értett: könnyebben megegyezhettünk:
étellel, itallal segítem az úton, ő meg hunul tanít engem.</p>
<p>Mingyárt az első napon fölírtam valami száz nevet, azután a
színeket, meg néhány köszöntést, szólásformát: Jónapot kivánok! –
Jó egészséget! – Isten áldja meg! – Bocsánatot kérek! – Merre van
az út? – Nem harapós-e a kutya!? – s más efféléket.</p>
<p>Már aznap este hunul köszöntem Rusztikiosznak: <span class=
"pagenum"><a name="Page_16" id="Page_16">-16-</a></span></p>
<p>– Jó estét kivánom. Nem elkéstem-e tól vacsora?</p>
<p>Rusztikiosz nevette.</p>
<p>– Nézzék már, – mondotta az uraknak – ez a fiú reggel óta
megtanult hunul beszélni.</p>
<p>Engem mulattatott a tanulás. A hunomtól már másnap megtudtam,
hogy Deél a neve és hogy egy Csáth nevű főúrnak volt a szolgája. Az
a Csáth pedig testvéröcscse Atilla fővezérének.</p>
<p>Kérdeztem a legényt:</p>
<p>– Hát aztán mi rosszat tettél te, hogy olyan nagy zsíros fazék
mellől kellett elugornod?</p>
<p>A legény búsan felelte:</p>
<p>– Nem tettem semmi különöset, csak az volt a baj, hogy van annak
egy leánya.</p>
<p>Elmosolyodtam:</p>
<p>– És te beleszerettél?</p>
<p>– Nem tehetek róla.</p>
<p>– És a leány is szeretett?</p>
<p>– Nem is beszéltem vele.</p>
<p>Hogy erről az ügyéről volt szó, nem szívesen nyilatkozott, de
ebéd után egy üveg bort juttattam neki s azzal megoldottam a szíve
lakatját teljesen.</p>
<p>– Hát, – mondtam neki – ha nem is beszélhettél vele, mi rosszat
cselekedhettél?</p>
<p>– Irattam egy szerelmes vesszőt, aztán becsempésztem hozzá.</p>
<p>– No nagy bolondság volt. De mi az a szerelmes vessző?</p>
<p>– Nálunk csak a királynál írnak papirosra; a nép vesszőre ír,
arra se tentával, hanem késhegygyel. Hát én is vágtam egy
rózsavesszőt és elvittem Bogár táltoshoz. Azt mondtam neki: rója rá
szépen egy leánynak, hogy az szereti őt, a ki rá se nézhet. Hát a
táltos fel is rótta szépen: <i>Szereti az fű az csillagot, de az
csillag messze fennragyog; Jaj a csillagos ég de magos! Szegény
fődi fűszál harmatos</i>. Szépen összeszedte a szavakat. A leány
nevét nem mondtam meg, de azt is elfelejtettem megmondani, hogy az
én <span class="pagenum"><a name="Page_17" id=
"Page_17">-17-</a></span> nevemet ne rója rá a vesszőre. Ebből
csapott ki aztán a veszedelem.</p>
<p>– Az anyja kezébe került.</p>
<p>– Az apjáéba. Az volt a szerencsém, hogy ott ólálkodtam a palota
mellett és meghallottam, mikor az úr a nevemet ordította. Ha
történetesen este nincsen, hát már azóta a varjak begyében
volnék.</p>
<p>– És a leány szép?</p>
<p>Deél a levegőbe legyintett és nagyot emelt a szemöldökén, mintha
azt mondaná, hogy szóval kifejezni azt a szépséget nem lehet.</p>
<p>– Dehát ha olyan nagy úr az apja, nem adták volna neked?</p>
<p>– Bizony nem azt.</p>
<p>– Csodálom, hogy te ilyen okos ember létedre, ilyen őrültséget
cselekedtél.</p>
<p>Mert a szeméből ész ragyogott a fiúnak.</p>
<p>Hallgatott.</p>
<p>– Hogy hívják a leányt? – kérdeztem néhány percz multán.</p>
<p>– Emőke, – felelte búsan.</p>
<p>– Hallod, – mondom neki elgondolkozva – én is csak olyan szolga
vagyok, mint te voltál, de ha az én gazdámnak leánya volna,
akármilyen szép leánya, én az eszemet el nem veszteném.</p>
<p>Nem felelt. Láttam, hogy fájdalmas neki ez a beszéd, hát másra
fordítottam.</p>
<p>Hogy a határra érkeztünk, a hun vezetők csatlakoztak elénk s
rengeteg sok erdőn vezettek át bennünket.</p>
<p>A harmadik héten sík földre jutottunk s azontúl mindig síkon
jártunk. Már akkor érdekelt az út: lépten-nyomon újat láttam s a
hunokkal való beszéd öröm volt nekem.</p>
<p>Végre eljutottunk Atilla első telepéhez. Azt gondoltam, hogy
valami nagy barbár várost és sok vadembert fogok látni, de
csalódtam: béke idején szanaszéjjel él a nép s Atilla körül csak az
urak rajzanak. <span class="pagenum"><a name="Page_18" id=
"Page_18">-18-</a></span></p>
<p>A hun nép pedig nem lakik házakban, hanem sátorokban.</p>
<p>Sok falun mentünk át s mindenütt ott láttuk a házak udvarán a
sátort. A házakat persze nem ők építették. Ott találták, mikor
bevándoroltak. Deél magyarázta, hogy a házba csak csikorgó tél
idején mennek be. Olyaskor az egész család a tűz körül heverész és
csak az asszonyok és leányok dolgoznak.</p>
<p>– Ezt nem értem, – mondottam Deélnek. – A ház télen-nyáron jobb,
mint a sátor. Télen melegebb, nyáron hűvösebb. Az ember
belerakhatja a holmiját; a kincseit is jobban elrejtheti.</p>
<p>– A ház egyhelyhez köti az embert – felelte Deél. – Mikor házban
kell hálnom, úgy érzem, mintha sírboltban volnék. A sátor jobb. A
sátor megyen az emberrel. Az ember ott él, a hol akar.</p>
<p>Atilla maga is sátorban lakott. Már messziről láttuk a pompás
aranygombos sátort, a mint a többi barna és szürke sátor közül
kitornyollott. Tetején fehér zászlót lengetett a szellő.</p>
<p>A sátorok között mindenféle füst emelkedett az égnek s
pecsenye-illat szállongott a levegőben.</p>
<p>Az idő délfelé járt.</p>
<p>– A hunok, úgylátom nem koplalnak. Igaz, hogy lóhússal éltek? –
kérdeztem a hunomat.</p>
<p>– Mikor hogy, – felelte Deél vállat vonva. – A lóhús jó étel,
jobb a marhahúsnál. De én már alig eszek többé.</p>
<p>Ezt búsan mondotta s aggodalmas arczczal nézett a sátorok
felé.</p>
<p>– Hallod-e ifjú ember, – szólott egy percz mulva. – Te az egész
úton jó voltál hozzám: ennem és innom adtál; még egy szívességet
kérek tőled.</p>
<p>– Mindent szivesen és örömest.</p>
<p>– Ha meglátsz engem valahol karóba húzottan, arra kérlek, jer
oda éjjel és ha még élek, gyakints egy tőrt a mellembe.
<span class="pagenum"><a name="Page_19" id=
"Page_19">-19-</a></span></p>
<p>Nem beszélhettem vele többet, mert elvitték őket Atilla sátorai
felé.</p>
<p>Egy füves domb volt a telep mellett, mink azon állapodtunk meg s
egyideig némán néztük a síkot, a melyen körülbelül tízezer sátor
tarkállott.</p>
<p>A sátorok közül apró lovakon sok gyermek nyargalt hozzánk.
Szótlanul bámultak és nevettek bennünket. Többnyire fehér
vászonruha volt rajtuk és sem a lábukon nem volt sarú, sem a
fejükön süveg. A hátukon tegez volt, a vállukon vagy a kezükben
íjj. A hun gyermekek, mint később láttam, naphosszat verebekre és
fecskékre nyilaznak. Míg meg nem szoktam az arczukat, azt mondtam,
hogy rútak. Az orra valamennyinek be volt lapítva s az arczuk
mintha kutya harapta volna meg s annak a forradása látszanék.</p>
<p>Annál szebbek a leány-gyermekek. Azoknak az orra nem lapos; az
arczuk meg olyan tiszta, mint a rózsa. Mindenféle tarka ruha van
rajtok. Többnyire bábuval játszanak s mezitláb járnak ők is, de
lovon csak a fiúk.</p>
<p>Vigilász magyarázta, hogy a hun fiúk szándékosan vannak
eltorzítva: hogy mikor felnőnek, a csatában a sisak arcztakarója
jobban feszüljön az arczukon. Később, nagy idő elmultával
ékességnek tartják. Nem is kapkodja a hun a csatában a fejét, mint
más nemzetbeli.</p>
<p>Mink a dombon akartunk sátort vonni, azonban egy hun lovas
vágtatott hozzánk s ránk hurrogott, hogy magasabbra akarjuk-e
állítani a sátorunkat, mint maga a király? Akkor eszelkedtünk, hogy
csakugyan illetlenség lett volna…</p>
<p>Azután megmutatták, hogy hol állíthatjuk föl a sátrainkat.</p>
<p>Míg mink a sátorveréssel foglalkoztunk, az uramhoz három
párduczbőrös hun érkezett. Kettőt közülök már ismertünk: Edekon
volt az egyik, a másik Oresztes. A harmadik nevét később tudtuk
meg, hogy Csáth. <span class="pagenum"><a name="Page_20" id=
"Page_20">-20-</a></span></p>
<p>Azzal a kérdéssel jöttek, hogy mi ügyben járnak a mi uraink?</p>
<p>Ez a kérdés megzavarta Vigilászt és Maksziminoszt. Hiszen
tudhatja Atilla! Az én uram válaszolt:</p>
<p>– A császár – úgymond – Atillához küldött bennünket, mi tehát
csakis őneki felelhetünk.</p>
<p>– Azt gondoljátok-e, – dörögte Csáth – hogy mink a magunk
fitogatására jöttünk hozzátok? Minket a király küldött ezzel a
kérdéssel.</p>
<p>Nagy, kevély szarvas-bajszú ember volt az a Csáth. Négysoros
aranyláncz függött a nyakában. A lánczon aranykarikák és pénzek
lógtak. Gyémántos görbe kardja maga megért egy kis országot. No
szegény Deél, ha ennek a leányába szerettél bele, akkor jóéjszakát
mondhatsz az életednek!</p>
<p>– Magatok is tudhatjátok, – felelte az én uram – hogy mi a
szokás. Avagy mikor a ti követeitek a mi császárunknál járnak,
megmondanák-e másnak Atilla izenetét? Csak magának a
császárnak.</p>
<p>A hunok összefordultak és nehány szót váltottak, azután nagy
csörgéssel visszaügettek Atillához.</p>
<p>Azt gondoltuk, hogy Atilla buta barbárfejjel küldte a
kérdezőket, s hogy az uraink válasza után a homlokára csap és azt
mondja: bizistók jól beszélnek! Azonban nem így történt. A hun urak
közül Csáth és Oresztes ismét visszatért és Csáth így szólt:</p>
<p>– Ha egyéb mondani valótok nincsen, mint a mit mondottatok, azt
izeni a király: fel is út, le is út.</p>
<p>Azzal otthagytak bennünket.</p>
<p>Maksziminosz úr szinte elkékült haragjában; az én uram is
elképedve nézett a lovasok után. Vigilász szinte ugrált
dühében:</p>
<p>– Igy menjünk-e haza? Igy vigyük-e haza a semmit? Atilla ismer
engem. Ha én vele szemben lehettem volna, rá tudtam volna venni,
hogy hagyja békében az országunkat.</p>
<p>A sátorokat már fölraktuk a szekerekre, s indultunk volna, mikor
új követ jön hozzánk s így szól: <span class="pagenum"><a name=
"Page_21" id="Page_21">-21-</a></span></p>
<p>– A király nem engedi, hogy éjjel induljatok.</p>
<p>Hát újra leraktuk a sátorokat. Atilla egy ökröt és egy szekér
halat küldött. Az volt a vacsoránk. Azután álomnak
ereszkedtünk.</p>
<p>Az én uram egész éjjel hánykolódott. Egyszer meg is kérdeztem,
mi baja?</p>
<p>– Aludj, – felelte – engem a szégyen háborgat, hogy egy barbár
így bánik velünk!</p>
<p>– Uram, – mondottam az ágyamon fölülve – te okos ember vagy, nem
gondolod-e, hogy Atilla <i>valami ok miatt</i> nem fogad
bennünket?</p>
<p>– Beszélj világosan!</p>
<p>– Emlékszel-e, hogy az úton egyszer ebédre hívtátok az öt hun
követet, aztán ebéd alatt, hogy Theodoziuszról meg Atilláról folyt
a beszéd, Vigilásznak elcsúszott a nyelve.</p>
<p>– Részeg volt.</p>
<p>– Azt mondta, hogy <i>nem való istent emberrel együtt
emlegetni</i>.</p>
<p>– Mondom, hogy részeg volt! A hun urak másnap megbocsátottak
neki.</p>
<p>– Lehet, hogy megbocsátottak, de ebből nem következik, hogy
Atillának el nem mondták: hogyan gondolkoznak felőle a Theodoziusz
követei.</p>
<p>Az én uram nem szól többet. Én elalszom. Reggel látom, hogy
Maksziminoszszal a sátor előtt tanakodik. Azután szólítja
Rusztikioszt.</p>
<p>Rusztikiosz, amint említettem, velünk utazott, noha a
követséghez nem tartozott. Jól tudott hunul. Atillának egyik
iródeákjához jött, a kit valamikor Aéciusz ajándékozott a hun
királynak.</p>
<p>A gazdám lóra ült. A lovat én vezettem kantárszáron. Rusztikiosz
csak úgy gyalogosan lépkedett mellettünk.</p>
<p>Csáthnak a sátorához mentünk.</p>
<p>Én künn maradtam a lóval; ők ketten beléptek.</p>
<p>Mi dolga volt az én uramnak Csáth-tal? azt csak <span class=
"pagenum"><a name="Page_22" id="Page_22">-22-</a></span> később
tudtam meg. Ajándékot igért neki, ha Atilla elé juttatja a
követeket.</p>
<p>Míg ők bent időztek a Csáth sátorában, én kívülről bámultam a
sátort. Kettős sátor volt; mind a kettő vastag puha csergéből. A
bejáratot fehér lófarkak és ökölnyi aranyozott gömbök diszítették.
A bejárat fölött jelvény volt: egy vörös posztóból varrt kézben két
valóságos kard, mind a kettő feketére festett s azok fölött a nap
aranyozott képe. Később láttam, hogy minden sátornak van valami
ilyen jelvénye. Vagy a bejárat fölött lóg, vagy oda van tűzve.
Zászló csak a király sátorán lengett.</p>
<p>A hátulsó sátor nyilván a nőké volt. Látszott az a bejáraton
csüggő gyöngyfüzérekről s az ablakokon fehérlő
fátyolkárpitokról.</p>
<p>A női sátor előtt ökrös szekér állott. Szőnyegeket és ládákat
raktak rája.</p>
<p>Én persze kiváncsian néztem a sátort: hátha kijön belőle az a
leány, a ki miatt szegény Deélnek el kell pusztulnia.</p>
<p>Kiváncsi voltam arra a leányra, a kinek a szépségét csak
kézlegyintéssel lehet kifejezni, s a ki miatt meghal egy ifjú
legény.</p>
<p>A szekér mellett egy negyvenéves forma kövér nő állott. Valami
finom prémből készült hamuszínű mente volt rajta, éppen olyan, mint
a férfiaké és a mente alatt diószínű szoknya.</p>
<p>Az rendelkezett a szolgákkal: mit hova rakjanak.</p>
<p>Kis idő multán kijött egy fehérarczú tizenöt-tizenhatéves leány
is. A mentéje éppen olyan volt mint az anyjáé, csak éppen a
szoknyája volt fehér.</p>
<p>Ez-e az vajjon?</p>
<p>Ha ez az, nekem bizony nem tetszik. Nem mondhatnám, hogy rút,
hiszen csupa finomság; de láttam már sokkalta szebb leányokat.</p>
<p>Nincs benne vér: nincs a mi melegítené az embert. Láttam én
Konstantinápolyban olyan leányokat, hogy a szépségük megcsapott,
mint a tűz melege. <span class="pagenum"><a name="Page_23" id=
"Page_23">-23-</a></span></p>
<p>A leány egy kis rezes-sarkú tulipános ládát tétetett föl. Pénz
volt-e abban, vagy ékszer? nem tudom, de bizonyosan az ő holmija
volt, mert gyékénybe takartatta.</p>
<p>A nap rásütött az arczára, s ő egy szürke strucztoll-legyezőt
tartott az arcza elé.</p>
<p>Akkor kezdett tetszeni nekem. Minden szép leányon van valami, a
mi megmarad az ember emlékezetében. Neki a szeme meg a szája volt
az. Mintha az egész leány csupán azért jött volna elő a teremtés
műhelyéből, hogy azt a két álmodozó fekete szemet és azt a piros
formás szájat legyen kinek adni. Most is ha rágondolok, a szeme és
a szája van előttem.</p>
<p>– Anyám, – mondotta – én nem szeretek szekéren menni. Inkább
mennék lóháton.</p>
<p>Olyan édes volt a hangja, mint a távoli furulyaszó.</p>
<p>– Ebben a ruhában? – kérdezte az anyja. Emőke mit gondolsz:
milyen lesz a szoknyád?</p>
<p>Megrezzentem. Ez az!</p>
<p>– Veszek rám másikat, – felelte a leány. Hát megengeded?</p>
<p>S ekkor rám is vetett egy pillantást.</p>
<p>Csak átfutó pillantás volt, mint mikor a tükörre vetett napfény
végigsiklik a vizen, de én mégis megrezdültem tőle.</p>
<p>Az a leány a halál szellemét ábrázolta nekem. Mink emberi
csontváz alakjában kaszával és homokórával festjük a halált. A
hunföldön feketeszemű és piros-szájú leány. A ki beleszeret, meg
kell halnia.</p>
<p>Ismét az anyjához fordult, aztán be akart menni a sátorba. A
sátorajtónál valamit akart még mondani. Habozva megállott. Ekközben
ismét rám tévedt a tekintete, s talán hogy idegen voltam, megállott
rajtam.</p>
<p>Hogy erősen visszanéztem, a tekintetünk találkozott.
<span class="pagenum"><a name="Page_24" id=
"Page_24">-24-</a></span></p>
<p>Nem tudom, vizsgálják-e valamikor a tudósok az emberi szem
titkait?</p>
<p>Mikor két nézés találkozik, két lélek érintkezik.</p>
<p>Az érintkezés néha hideg, szinte fagyasztó, néha meleg, ölelő. A
lélek a szemen át ütni is tud. Csókolni is.</p>
<p>A testnek mindehhez semmi köze.</p>
<p>Mit mondjak: hogyan hatott rám Emőke nézése?</p>
<p>Elzsibbadtam, édesen elzsibbadtam.</p>
<h2>III.</h2>
<p>A férfisátorból kilépett Csáth s körülpillantott a sátor előtt
álló szolgáin. Én mély meghajlással köszöntem neki.</p>
<p>Csáth persze rám se nézett. A lováért kiáltott; felfordult reá,
s elügetett Atilla sátora felé.</p>
<p>Csodálkoztam, hogy a gazdám bent marad, s aggódó, szorongó
szívvel kérdeztem magamban: hátha elfogják?! De még tíz percz se
telt el, dobogó lábú lován visszatért Csáth; leugrott a lóról, s
újra betért a sátorba.</p>
<p>A következő perczben Priszkosz kibujt a sátor alól és
Rusztikiosz is utána. Mind a kettőnek ragyogott az arcza az
örömtől.</p>
<p>– Siessünk, – mondotta a gazdám a lovára fordulva.</p>
<p>És annyira vágtatott, hogy nekünk Rusztikioszszal a hun
gyermekek nagy derültségére futnunk kellett a ló mellett.</p>
<p>– Atilla fogad! – kiáltotta a gazdám már messziről
Maksziminosznak.</p>
<p>A szekerek már indulóban voltak, de ez a szó egyszerre mindent
megváltoztatott.</p>
<p>Uczczu valamennyien kapkodják az ünnepi tógát; mosakodnak,
fésülködnek és kenik magukat jóillatú kenőcsökkel. A százados is
törülgeti a kardját, a, <span class="pagenum"><a name="Page_25" id=
"Page_25">-25-</a></span> sisakját, feni a bajuszát fekete
viaszszal, a haját meg igazgatja gonddal a feje kopaszára.</p>
<p>Azután összeállnak és tanakodnak, hogyan szólítsák meg
Atillát?</p>
<p>– <i>Felséges király, minden királyok
legméltóságosabbja.</i></p>
<p>Ezt ajánlotta az én uram.</p>
<p>De Vigilász ellene volt.</p>
<p>– Elég «<i>felséges fejedelem!</i>» – mondotta. Mert Atilla
nincs megkoronázva, tehát nem király, csak fejedelem.</p>
<p>– Mindegy, szólt az uram, – inkább czimezzük tíz grádussal
feljebb, mintsem hogy egygyel lejebb.</p>
<p>Én aztán nem hallottam, hogyan fől tovább a fejük, arra a bájos
halálpillangóra gondoltam. Micsoda karcsú, lengejárású alak,
micsoda mély tekintetű szem, s noha csak tizenhatéves, máris van
benne valami méltóságos. Oh te szegény bolond Deél, az ilyen
hölgyeket nem lovászoknak nevelik!</p>
<p>Mikor fölocsudtam ezekből a különös gondolatokból, Csáthot látom
a sátorok közül elővágtatni.</p>
<p>– Jertek, – mondja a követeknek – a király vár benneteket.</p>
<p>És a szemében benne volt a büszke folytatás:</p>
<p>– Ezt nekem köszönhetitek, egyedül énnekem.</p>
<p>A követek lóra kapnak. A szolgák közül csupán nekem szabad velök
mennem. A derekamon levő szíjjon én hordom az uram kalamárisát, s
hónom alatt a papirost.</p>
<p>Szorongó mellel közeledtem a fejedelmi sátorhoz. Tehát meglátom
a nagy emberevőt!</p>
<p>A sátor előtt csillogó fegyveres őrség állt, s a bejáratnál
nehány koronás ember is.</p>
<p>Miféle királyok voltak azok? csak később tudtam meg. De igazi
királyok voltak. Atilla úgy bánt velök máskor, mint a barátaival
szokott, csak mikor követeket fogadott, akkor kellett odaállaniok
díszül az Atilla ajtaja elé.</p>
<p>Mikor a sátorba beléptünk, már előre készítettem <span class=
"pagenum"><a name="Page_26" id="Page_26">-26-</a></span> rá a
szememet, hogy templomi fényesség közé jutok: Atilla valami aranyos
barbár istennek lesz öltözve, s diónyi gyémántokból rakott trónuson
fogad bennünket.</p>
<p>E helyett találtam egy dísztelen kis termet, a melyet valami
bagaria-bőrszag hatott által. Annak a közepén festetlen
karosszékben ült egy középtermetű, feketeszakállú ember, barna
posztódolmányban, fekete kardra támaszkodva. Mélytekintetű apró
szemeit mindjárt a belépésünkkor ránkszegezte.</p>
<p>Az első pillanatban nem gondoltam, hogy Atilla az. De az volt.
Körülötte ott álltak a vezérei: Edekon, Oresztesz, Csáth és még
valami hárman.</p>
<p>A mi követeink mélyen meghajoltak előtte, és úgy maradtak, tehát
kétségtelenül ő az.</p>
<p>– Beszéljetek, – mondotta Csáth.</p>
<p>Erre Maksziminosz fölegyenesedett, s kivette a kebeléből a
császár pecsétes levelét.</p>
<p>– Felséges király, országoknak ura, dicső fejedelem, – mondotta
remegő hangon.</p>
<p>Sohase hittem, hogy ez a büszke, nagyhasú Maksziminosz, a ki
mindig olyan peczkesen állt, mintha a gerincze vasból volna, így
átváltozzék kocsonyává!</p>
<p>– A mi császár urunk, – folytatta – tiszteletét küldi és jó
egészséget kiván.</p>
<p>Vigilász tolmácsolta:</p>
<p>–… és jó egészséget kiván.</p>
<p>Atilla maga elé pillantva felelte:</p>
<p>– Ugyanazt kivánom neki, a mit ő kiván énnekem.</p>
<p>Csak később, hónapok mulva értettem meg, hogy Atilla szavai
mögött micsoda gondolat vetett árnyékot, a mikor ezt mondotta.</p>
<p>Átvette a levelet Maksziminosztól, s a szeme Vigilászra
villant.</p>
<p>– Szemtelen kutya! – kiáltott rá hun nyelven – hogy mersz a
szemem elé jönni! Avagy nem te tolmácsoltad-e azt az akaratomat,
hogy addig énhozzám <span class="pagenum"><a name="Page_27" id=
"Page_27">-27-</a></span> követ ne mászszon, a meddig a
szökevényeket mind ki nem adjátok!</p>
<p>Vigilász majdnem a földre ült ijedtében. A teremféle nagy
sátornak még az oszlopai is reszkettek.</p>
<p>Atilla választ várt, de Vigilász csak sunyított, mint a
megrugott kutya.</p>
<p>Ebben a nehéz csendben aztán Edekon szólt reá:</p>
<p>– Hát nincs semmi mondani valótok a mentségtekre? Feleljetek
hát!</p>
<p>– Felséges király, – hebegte ekkor Vigilász – a császár minden
szökevényt idekisértetett.</p>
<p>– Hazug gazok! – dördült Atilla újból Vigilászra. – Karóba
huzatnálak valamennyiteket, ha nem nézném, hogy követek
vagytok!</p>
<p>És egy hosszúnyakú fiatal hunhoz fordult:</p>
<p>– Csege! Olvasd föl a szökevények nevét.</p>
<p>Az irnok egy nyaláb papirostekercset oldott ki, és az egyikről a
félelmes csendben valami száz nevet olvasott.</p>
<p>– Ezeket követelem, – mondotta Atilla a kardját megcsörrentve. –
Mert nem tűröm, hogy esetleg ellenem a magam szolgái fegyvert
fogjanak.</p>
<p>Ezzel fölkelt és nagypeczkesen a sátornak a másik osztályába
lépkedett.</p>
<p>A kihallgatásnak vége volt. Valamennyien elképedve támolyogtunk
ki a sátorból.</p>
<p>– Ezt nem értem – motyogta Vigilász hideglelősen. – A hányszor
Atillánál jártam, mindig nyájasan fogadott. Én ilyen harapósnak még
nem láttam őt.</p>
<p>– De az irgalmát, – hörögte a százados sápadtan – ez mégsem
járja. Én katona vagyok: engem így lehurítani nem szabad.</p>
<p>– Hídd ki párviadalra, – felelte dühös gúnynyal
Maksziminosz.</p>
<p>– Már bizonyos, – szólt a gazdám is dideregve – besúgták neki a
barbárok a Vigilász megjegyzését. <span class="pagenum"><a name=
"Page_28" id="Page_28">-28-</a></span></p>
<p>Edekon a sátorunkba kisért bennünket, és ott Vigilászszal
félrehúzódva, beszélgetett.</p>
<p>Mit beszélt vele Edekon? Vigilász azt mondta, hogy Edekon csupán
a szökevényekre magyarázza Attila haragját.</p>
<p>De látszott az arczán, hogy hazudik. A szeme csillogott mint a
rókáé. Néha gyorsan tett-vett mindent; néha maga elé bámult és
elsápadt.</p>
<p>De ezt a színváltozást, ezt az idegeskedést csak én láttam meg
rajta.</p>
<p>Egy óra multával, éppen mikor ebédeltünk, két követ sétált
hozzánk Atillától. Az egyik egy bokros bajszú öreg úr. Eszlász
nevű. Szolga is kisérte egy vezetéklóval és egy málhás lóval. A
király parancsát hozta, hogy Vigilász tüstént induljon vissza
Konstantinápolyba és szedje össze a szökevényeket, mi pedig
maradjunk, míg a hunok fővezére a kazaroktól vissza nem érkezik,
mert a mi ajándékot a fővezérnek hoztunk, vissza nem vihetjük, se
másnak át nem adhatjuk. Addig is szigorúan megtiltja, hogy római
rabokat nem szabad kiváltanunk, hun rabszolgákat nem szabad
vásárolnunk, egyáltalán nem szabad vennünk semmit, csak
eleséget.</p>
<p>Vigilász hát abbahagyta az evést és Eszlászszal együtt útnak
indult. Ravasz, sovány arcza szinte sápadt volt a zavartól. Sokat
beszélt és olyan kapkodással ült a lóra, mintha arról volna szó,
hogy negyedóra alatt meg kell fordulnia Konstantinápolyból.</p>
<p>Másnap fölkerekedett a hun tábor, s megindultunk mink is a
táborral észak felé.</p>
<p>Atilla a székhelyére indult, s útközben, a mint mondották,
feleségül fog venni egy Écska nevű hun leányt.</p>
<p>A falunál, a hol a hun leány lakott, csakugyan megállapodott a
sereg, de mink nem láthattuk a menyegzőt, mert Atilla azt
parancsolta, hogy haladjunk tovább.</p>
<p>Három hun volt a vezetőnk. <span class="pagenum"><a name=
"Page_29" id="Page_29">-29-</a></span></p>
<p>Az egyikkel én mingyárt az első nap beszédbe eredtem. Azt
kérdeztem: nem tudja-e, mi történt Deéllel, a Csáth úr
csatlósával?</p>
<p>– Tudom, – felelte.</p>
<p>– Hát mi?</p>
<p>Vállat vont.</p>
<p>– Még aznap, mikor megérkezett, szárítóra tették.</p>
<p>– Micsoda szárítóra?</p>
<p>A hun nevetett:</p>
<p>– Ejnye no, de nehézfejű vagy, hát akasztófára.</p>
<h2>IV.</h2>
<p>Egy este valami tó mellé érkeztünk. Nem volt nagy tó, inkább egy
forrás medenczéjének lehetne mondani. Hogy ott szép nyírfák is
voltak, Maksziminosz azt a helyet jelölte ki éjjeli
szállásunknak.</p>
<p>Alig verjük le a sátorfákat, nagy szél kerekedik, s utána
megdördül az ég. A szél minden sátorunkat beleforgatja a tóba, a
villám meg lecsap közöttünk. S villám villámra sisteregve hull azon
a helyen.</p>
<p>Annyira megzavarodtunk, hogy a hányan voltunk, annyifelé
futottunk az éjszaka sötétségében.</p>
<p>Nem tudom, ki milyennek képzeli a pokol útját. Én aznaptól
kezdve nem tudom másképpen képzelni, mint hogy az embert
sötétségben csapkodó villámok getik beléje.</p>
<p>Mikor észre tértem, egy faluféle községet látok magam körül.
Három kutya rohant reám, és én segítségért kiáltoztam.</p>
<p>Ugyanakkor hallom, hogy a többi szolgát is húzkodják az ebek, s
azok is kiabálnak.</p>
<p>Egy házból égő nádcsóvát tartottak ki, s hun nyelven
kérdezték:</p>
<p>– Kik vagytok? Mit kiabáltok?</p>
<p>– Jó emberek, – feleltem – adjatok egy kis helyet. A zivatar
pocsékká vert bennünket itt a tóparton, <span class=
"pagenum"><a name="Page_30" id="Page_30">-30-</a></span> és a
menykő kicsibe mult, hogy belénk nem vágott.</p>
<p>Már akkor több házból és sátorból is kiléptek olyan szurokba
mártott nádcsóvával, és kiváncsian néztek bennünket.</p>
<p>Mert az a falu féle egy kis huntelep volt. A házak között
sátorok álltak, s a házakba csak a zivatar elől húzódtak be az
emberek. Ki tudja, miféle nép lakott azelőtt abban a faluban!</p>
<p>Hát szétosztottak bennünket jólelkűen.</p>
<p>Mink az urammal egy sokgyermekű huncsaládnál kaptunk szállást. A
gyermekek a szobában aludtak; nekünk a pitarban tüzet rakott a
gazda, s mink annál szárítkoztunk.</p>
<p>Az uram alig állt a lábán. Nem elég, hogy bőrig ázott, hanem még
a térdét is elütötte.</p>
<p>A hun olyan rettentő, mérges pofájú ember volt, hogy az oroszlán
is rémülten hátrálna meg tőle, de én már akkor kezdtem tapasztalni,
hogy a rettenetes ábrázatok mögött bárányok laknak. Békében
legalább bárányok.</p>
<p>Hát szives is volt hozzánk. Kenyérrel és szalonnával kinált meg
bennünket, mink azonban nem voltunk éhesek. Az uram csak feküdni
kívánt, én meg a ruhámat szárítottam. A hun segített benne. Rakta
folyton a nádat a tűzre, s közben kérdezgetett, hogy kik vagyunk s
mi járatban forgunk azon a vidéken?</p>
<p>Tőle tudtam meg, hogy Buda király egyik özvegyének a falujában
vagyunk. Buda király Atillának a bátyja volt, s nemrégiben halt
meg. Mikor még élt, ő volt a fehér hunok ura, a fekete hunoké meg
Atilla. Halála után a fehér hunok is Atillához csatlakoztak.</p>
<p>– Hát mi a különbség a kettő között? – kérdeztem az embert.</p>
<p>– Csak annyi, – felelte – hogy a fehér hunok fehér birkának a
bőrét viselik, a fekete hunok meg a feketéét. Nyáron nem sok a
különbség a két nép <span class="pagenum"><a name="Page_31" id=
"Page_31">-31-</a></span> között, de télen a guba meg a süveg
viselése folytán szembeötlő.</p>
<p>Az én hunom is fehér hun volt. A neve: Zsadán.</p>
<p>Az özvegy királyné még azon éjjel megtudta, hogy miféle
vendégeket hajtott a zivatar a falujába. Nem telt belé egy óra, már
ott voltak a szolgái. Lepedőket hoztak, meg száraz medvebőröket, s
egy csobolyó bort, meg egy tál hideg pecsenyét.</p>
<p>Bezzeg az én uramnak jólesett a száraz meleg ruha. Nagyot húzott
a borból, s betakaródzott a medvebőrbe.</p>
<p>Én is hasonlóképpen cselekedtem.</p>
<p>Másnap, mikor megvirradt, vissza kimentünk a tópartra. A
sátraink ott úszkáltak a vízben, a lovaink szanaszéjjel: A hunok
már akkor fogdosták a lovakat, s húzgálták kifelé a sátorokat.</p>
<p>Mindnyájan csodálkoztunk, hogy nem veszett el egy gombunk
se.</p>
<p>– No, – azt mondja a gazdám – világéletemben sok földet
bejártam, de ilyen emberséges népre még nem akadtam. Bontsd elő az
ünnepi tógámat: Budáné asszonynak kezet kell csókolnunk.</p>
<p>És hát az urak el is mentek. Vittek a királynénak három ezüst
kelyhet, három karmazsin-bőrt, egy kis kosár indiai borsot,
fahajat, sáfrányt és pálmadiót.</p>
<p>Mink addig a sátorokat rendeztük.</p>
<p>A tó mellett erdő volt, s az erdőből dőlt a gyöngyvirág illata.
Szedtem egy marokkal az uramnak.</p>
<p>Hanem hogy sokáig odajártak, mink is elmentünk tátogni. Az ilyen
idegen népen sok a néznivaló.</p>
<p>A faluban egyetlen csinos épület a Budáné háza. De az is fából
van, és szétszedhető. Talán négy szoba van benne.</p>
<p>Az épületet sok sátor környezi. Azok között van egy terebélyes.
A tetején aranygomb csillog. A nyílását csikóbőr takarja. A
csikóbőr fölött vörös posztókézben két fekete kard, s a kardok
fölött a nap aranyképe. <span class="pagenum"><a name="Page_32" id=
"Page_32">-32-</a></span></p>
<div class="figcenter" style="width: 436px;"><a href=
"images/i003hq.jpg"><img src="images/i003.jpg" alt=
"Az agg úr ott ült a bőrön és két kis gyermekkel játszott." title=
"Az agg úr ott ült a bőrön és két kis gyermekkel játszott." /></a>
<p class="caption">Az agg úr ott ült a bőrön és két kis gyermekkel
játszott.</p>
</div>
<p>Összerezzentem: micsoda sátor ez? hiszen ez a Csáth-család
jelvénye!</p>
<p>De mi állt énbelém, hogy így összerezzenek? Mi közöm nekem avval
a leánynyal! Ha annyira van is hozzám, hogy a ruhája hozzám ér,
akkor is messzebb van tőlem, mint az egeken járó holdvilág.</p>
<p>Elfordítottam a sátortól a szememet, és a lóháton beszélgető
hunokat néztem. Mért ülnek ezek örökkön lóháton? Az egyiknek sárga
és szőrös csizmája volt. Látszott rajta, hogy szarvasbőrből
készült, talán azért hagyta rajta a szőrt is.</p>
<p>Egyszer csak arra eszüdök, hogy megint a sátort bámulom. Egy
fehér szakálú agg hun ült a sátor előtt a gyepen, jobban mondva:
bölénybőrön. Az öreg úrnak annyira horpadt volt az orra, hogy csak
szívességből lehetett orrnak nevezni az orrát. Azt hiszem,
valamikor csatában buzogánynyal ütöttek reá. A fél keze is
hiányzott. Ilyen csonka-bonka öregeket később sűrűn láttam.</p>
<p>Hát az agg úr ott ült a bőrön, s két kis gyermekkel
játszott.</p>
<p>Az egyik gyermek hat éves, a másik tán három.</p>
<p>Az idősebbiknek kis tekenősbéka pajzsa volt, s fakard az
oldalán. A kisebbik csak egy ingben hempergett az öreg mellett.</p>
<p>Egyszercsak hangot hallok a sátorablakból:</p>
<p>– Sugár! Sugárkám!</p>
<p>Rajtam olyanforma érzés vonult át, mint mikor tavaszszal a
langyos szellő besuhan az ember ingeujján, s perczekig tartó kedves
borzongást okoz.</p>
<p>A kisebbik gyermek fölnevetett az ablakra, s én újra láttam
Emőkét.</p>
<p>Fehér ruha volt rajta; piros csizma a lábán, a haja egy ágba
fonottan hullott hátra, s leért a derekáig.</p>
<p>Tejet hozott ki egy ezüst-szilkében. Utána egy tizenhárom éves
forma mezitlábas rableány valami süteményt, a mely sárga volt, mint
a czitrom. <span class="pagenum"><a name="Page_33" id=
"Page_33">-33-</a></span></p>
<p>A gyermekek ittak a tejből és kedvetlenül ették a süteményt.</p>
<p>Mellettem egy Nigró nevű rabszolga állt; Maksziminosznak az
egyik szolgája.</p>
<p>Meglökött.</p>
<p>– Nézd, – susogta – micsoda takaros leány!</p>
<p>Rosszul esett a megjegyzése. Nem tudom miért.</p>
<p>Emőke letelepedett a bölénybőrre és az ölébe vonta a kis
porontyot. Körültörülte a száját egy kendővel, aztán nagyokat
csókolt a gyermek pufók orczájára.</p>
<p>– Gyere, – mondottam Nigrónak. – Gyerünk már haza.</p>
<p>– Nézzük még ezt a leányt, – szólt ő vigyorogva.</p>
<p>– Gyere, – feleltem ingerülten.</p>
<p>– Nono! Csak ne szorítsd úgy a karomat. Mért haragszol?</p>
<p>Magam se tudtam. Rútnak láttam a Nigró arczát. Szerettem volna
pofon vágni.</p>
<p>Aztán mikor már eltávoztunk, visszanéztem, hogy látszik-e még a
sátoruk?</p>
<p>Nem látszott már a gombja se.</p>
<h2>V.</h2>
<p>Déltájban az urak hazatértek. Utánok öt hun is jött. Az egyik
borjut hozott, a másik liszteszsákot, a harmadik két nyulat.</p>
<p>Az urak vidámak voltak.</p>
<p>– Zéta, – mondja az uram, mikor a virággal eléje mentem – téged
fölmentelek az ebédkészítéstől. Eredj és szedj még gyöngyvirágot,
sokat. Elviszed délután a királynénak.</p>
<p>Hát én alig egy óra alatt szedtem egy nagy kosár gyöngyvirágot.
Szedtem közéje ibolyát is és néhány szép páfrányt és fűszálat, s
magam mulattából már <span class="pagenum"><a name="Page_34" id=
"Page_34">-34-</a></span> a kosárban úgy rendeztem, hogy a kosár
olyanná vált, mint egy malomkerék nagyságú menyasszonyi csokor.</p>
<p>– Ejnye de szép! – mondotta az uram. – Ezt így, ezenmód kell
elvinned. Csak még egynéhány marok füvet szedj, hogy a kosár szélén
lelógjon és semmise lássék a kosárból.</p>
<p>Mikor elkészülök, teszem a kosarat a fejemre.</p>
<p>– Vigye el tán Nigró, – mondja Maksziminosz.</p>
<p>Éreztem, hogy elsápadok.</p>
<p>– Uram, – rebegtem alázatosan – én szedtem a virágot, hadd
vigyem el én.</p>
<p>Nem tudom, hogy mért nem ütöttek meg azért a szemtelenségért,
hogy olyan nagyúr parancsának a megmásítását kérem. Az uraknak
jókedvök volt, hát nem törődtek velem. Mindössze a szolgatársaim
bámultak, s különösen Nigró.</p>
<p>Aztán mikor már mentem, magam is bosszankodtam magamon. De már
késő volt. Megfogadtam, hogy a Csáthék sátorára rá se nézek.</p>
<p>A sátor valami ötven lépésnyire volt a királyné házától, és
keskeny kis patkósan hajló gyalogút vitt hozzá. A gyalogút a
tegnapi esőtől felázott, és vékony habaréksár borította.</p>
<p>Hát azt csak kiálltam, hogy elmentem a sátor mellett
felpillantás nélkül, de mikor már az út közepén voltam, arra
gondoltam, hogy mért ne nézném meg mégegyszer azt a leányt? Úgyse
látom többé soha ez életben, és hát a holdat is nézheti mindenki,
ha el nem is érheti.</p>
<p>Leemeltem a kosarat a fejemről, mintha azért állanék meg, hogy
elfáradtam, és a hónom alá vettem.</p>
<p>Azután megfordulok a sátor felé.</p>
<p>Hát látom, hogy az a tizenhároméves kis rableány homokos
szárazföldet hint az útra, s hogy a hintése csak a harmada útat
javította meg, visszatér.</p>
<p>És ekkor lép ki a sátorból Emőke.</p>
<p>Ugyanaz a ruha van rajta, a mi az előbb, csak egy hosszú fehér
fátyol van még a haján. <span class="pagenum"><a name="Page_35" id=
"Page_35">-35-</a></span></p>
<p>Összefogja a fehér szoknya alját, és óvatosan lépkedve
megindul.</p>
<p>Megindul felém! Énfelém!</p>
<p>Ha behúnyom a szememet, ma is látom, a mint a kis piros csizmák,
tip-top, jönnek az úton.</p>
<p>És az a fehér, üde, bársonyos arcz, az a leánynyá változott
nárczisz, közeledik felém, közeledik…</p>
<p>Lép, lépeget.</p>
<p>Mikor a beporozott útnak a sárosához ér, megáll. Megáll, mint az
erdőn sétáló őz, s fölemeli a fejét.</p>
<p>Láttam, miért állott meg: a cselédet várta, hogy az utat tovább
porozza előtte.</p>
<p>Bolond és vakmerő ötletem támadt: belemarkoltam a kosaramba, és
szórtam eléje a virágot. Rá se néztem, mintha nem is neki
csinálnám, csak mentem előtte, és a kosarat rázva hintettem a
virágot az út sarára. A virág elég volt a királyné lépcsőjéig. Ott
megálltam. Hallottam, hogy közeledik. Láttam, hogy a virágon
lépeget. Akkor az arczára néztem.</p>
<p>Ő is felnézett, mikor hozzám ért. A szeme…</p>
<p>A nap így lövell át az erdő lombjain. Lelkének egy sugarát
éreztem a lelkembe nyilalni. S én visszanéztem őt
boldog-szomorún.</p>
<p>De ez csak egy pillantásig tartott. Aztán föllépkedett a
lépcsőkön.</p>
<p>Én a gyönyörűségtől kábultan néztem utána, s csak mikor már
eltünt, akkor gondoltam arra, hogy valamelyik hun leszúrhat ezért a
tettemért.</p>
<p>De nem bántott senki. Az őrök egykedvűen néztek reám. Talán azt
gondolták, parancsot teljesítettem.</p>
<p>Úgy indultam vissza, mint a ki részeg.</p>
<p>A falu végén utólért az a cselédleány, a ki a port hintette, s
így szólt:</p>
<p>– Értesz-e hunul?</p>
<p>– Értek, – feleltem mint az álomból ébredő.</p>
<p>– A kisasszony azt mondta, hogy jer vissza, kapsz valamit a
szolgálatodért. <span class="pagenum"><a name="Page_36" id=
"Page_36">-36-</a></span></p>
<p>És nevetett. Csunya kis sovány leány volt, és az arcza piszkos
is. Miért nevet ilyen szemtelenül ez a kölyök!</p>
<p>– Mondd meg a kisasszonynak, – feleltem méltóságosan – hogy én
szolga nem vagyok; úr se vagyok az igaz, de szolga se vagyok. És az
én nevem Zéta.</p>
<p>Azzal nagy büszkén elléptem.</p>
<h2>VI.</h2>
<p>Mikorra visszaérkeztem, az urak már az ebédnél feküdtek, s a
borjupecsenye illata betöltötte a levegőt. Gazdám a tekintetével
kérdezett.</p>
<p>Annyira ismertük egymás gondolatát, hogy néha nem is kellett
beszélnünk. A tekintete ezt kérdezte:</p>
<p>– Mit szólt a királyné? Szivesen fogadta-e a virágot?</p>
<p>Az én nyelvemen soha nem született még hazugság. Priszkosz belém
nevelte, hogy a hazugság utálatosabb minden más mocsoknál, s én
magam is megvetettem minden embert, a kit hazugnak ismertem.</p>
<p>– A királyné, – feleltem elnézve a feje fölött – nem beszélt
ugyan velem, de köszönetét küldi.</p>
<p>Vártam, hogy a föld megrázkódik erre a hazugságomra, vagy hogy a
nyelvem kiszakad gyökerestül, de egyik se történt. Az urak vidáman
beszélgettek tovább, s én leültem zavartan és piszkos lélekkel
ebédelni.</p>
<p>Azon az éjjelen rosszul aludtam. A gazdám is nyugtalan, mióta
Hunniában járunk. Én csak azóta, mióta azt a leányt láttam. Azt
gondoltam, mélyen alszik, mikor egyszer csak rám szól:</p>
<p>– Miért sírsz? Mi bajod?</p>
<p>– Oh uram, – feleltem felfohászkodva – én igen szerencsétlen
vagyok.</p>
<p>– Ki bántott? – kérdezte részvéttel.</p>
<p>S hogy erre nem feleltem, ismét szólt: <span class=
"pagenum"><a name="Page_37" id="Page_37">-37-</a></span></p>
<p>– Bizonynyal mondom, hogy akárki bántott is, megkeserüli!</p>
<p>– Nem bántott engem senki, csak éppen elgondolkoztam a
sorsomon.</p>
<p>– A sorsodon? – döbbent rám a gazdám – hát olyan siratni való a
te sorsod?</p>
<p>– Ne érts félre uram! A te jóságod éltető napfényem nekem, és én
meg sem érdemlem, hogy jó vagy irántam, de ha elgondolom, hogy már
gyermekkoromban szolgaságra kerültem, és hogy hiába szabadítottál
fel, csak szegény ördög az én nevem…</p>
<p>Abbahagytam. Éreztem, hogy a gazdám csodálkozik a szavaimon, és
hogy én bolondokat beszélek.</p>
<p>S valóban némi hallgatás után, az uram megszólalt:</p>
<p>– Én azt hittem, ismerlek téged Zéta. Hiszen úgy láttam a
növekedésedet, mint azét a czédrusét, a melyet aznap ültettem, a
mikor téged magamhoz váltottalak. De ebben az órában nem ösmerek
rád Zéta. Nem tudom, micsoda gondolatok kavarognak a lelkedben.</p>
<p>Ő aztán elaludt. Én meg azon gondolkoztam: miket hazudjak
holnap? Azt fogom mondani, hogy rosszat álmodtam: bika üldözött és
tiport álmomban.</p>
<p>Ekközben néztem a csillagokat, és néztem Emőkét.</p>
<p>Mert ha behunyom a szememet, mindig látom őt. Látom, amint fehér
szoknyában, piros csizmában aprón lépked a gyalogúton, és hozzám
érkezve, reám emeli méltóságos, nyugodt fekete szemeit.
<span class="pagenum"><a name="Page_38" id=
"Page_38">-38-</a></span></p>
<div class="figcenter" style="width: 590px;"><img src=
"images/i003.png" alt="" title="" /></div>
<h2>VII.</h2>
<p>Hajnalban indultunk.</p>
<p>Útközben láttam, hogy Csáthék szekerei is előálltak, és hogy
bontják a sátort. Tehát ezek is jönnek. Talán ugyanazon az úton
jönnek, mint a melyiken mink!</p>
<p>Az első perczben ujjongtam, aztán megint okosságra igazítottam
az eszemet:</p>
<p>Hát megőrültem-e én, hogy egy olyan leányhoz vonzódom, a ki
mögött kivont pallossal áll a hóhér!</p>
<p>Az úton el-elmaradoztam. Minden útkanyarulatnál megállottam és
visszanéztem, hogy jönnek-e Csáthék?</p>
<p>Hiába való volt minden magam okosítása, valahányszor azt
határoztam, hogy az uram mellett maradok, s nem törődök többé a
leánynyal, kis idő mulva láthatatlan kalapácsütéseit éreztem a
mellemen. Csak még egyszer! Csak még egyszer szívhassam föl a
szememmel, mint a nap a harmatot, hogy még a sírom éjszakájában is
az ő alakja lehessen az álmom!</p>
<p>Újra elmaradtam az uramtól és visszafelé lovagoltam. Megyek
vissza-vissza, a meddig csak nem találkozom vele. De látnom kell
őt, ha el is veszítem a gazdám nyomait, látnom kell, ha a Deél
sorsára jutok is, látnom kell mégegyszer! <span class=
"pagenum"><a name="Page_39" id="Page_39">-39-</a></span></p>
<p>Három óra hosszat lovagoltam már, mikor megpillantottam az úton
poroszkáló hun szolgákat és velök az ökrös-szekereket.</p>
<p>A szolgák egyrésze elől lovagolt. Fegyverbe voltak öltözködve. A
nap ragyogott a lándzsáikon.</p>
<p>Azután egy bársonyos szőnyeggel bevont szekér következett. Azt
négy ló vonta. Benne ült Csáthné és az agg hun. Szemben velök a kis
sovány rableány s a két gyermek. Mellettök lovagolt Emőke.</p>
<p>A szekér után valami húsz rabszolga gyalogolt.</p>
<p>Én csak lépésben mentem feléjök és mikor hozzájok értem,
leszálltam az út mellett a lovamról.</p>
<p>– Mi az hé? – kiáltott az egyik hun – tán elvesztettél
valamit?</p>
<p>Mert hogy a római követségből vagyok, megismerték a
ruhámról.</p>
<p>– El, – feleltem – egy sátor-kapcsot vesztettünk el. Nem
láttátok-e?</p>
<p>S hogy a Csáthék fogata is odaért, mélyen meghajoltam.</p>
<p>Mikor odább mentek, fölemeltem a fejemet, s a leányra néztem.
Férfiasan ült a lovon, de a szoknyája olyan hosszú volt, hogy
elől-hátul a lovat is takarta. A fején könnyű turbánalakú patyolat.
Az arczán fátyol.</p>
<p>Mikor fölnéztem, elfordította rólam a tekintetét, s csöndesen
lovagolt tovább.</p>
<p>Hét ökrös szekér következett utánok és hátul négy teve. A
szekerek a sátort vitték. A tevék nagy göngyölegben a
szőnyegeket.</p>
<p>Azután huszonöt lovas következett. Mindegyik vállán óriás ijjak,
s mindegyik kezében könnyű lándzsa. A lándzsa alsó végével olykor a
lóra pöczintettek.</p>
<p>Megismertem köztük a szarvasbőr-csizmás hunt is.</p>
<p>Darabig még visszafelé mentem, aztán utánok haladtam, s néztem
az út göröngyös földjén a nyomokat. Melyik az Emőke lova nyoma?</p>
<p>Valami egy óra mulva újra a Tisza vizéhez értünk. <span class=
"pagenum"><a name="Page_40" id="Page_40">-40-</a></span> Az út ott
kövér fű között halad. A Tisza óriás kigyóként kanyarog a
mezőségen, s néhol magasra nőtt fűzfák állanak a partján.</p>
<p>Boldog voltam, hogy messziről mindig láthattam Emőkét. Úgy ment
közöttük a fehér turbános szép lovas, mint valami liliom.</p>
<p>Egyszer aztán látom, hogy kivág az útból és a mezőn játszatja a
lovát. Nagyokat futtat vele, s ide-oda keresgél. Hol előre siet,
hol hátra marad. Egyszer levágtat a vízhez is, és megitatja a
lovát.</p>
<p>A szívem olyanná vált, mint a fölrepülő madár. Megéreztem, hogy
a leány nekem-játszik.</p>
<p>S megálltam a fűzes szélén.</p>
<p>Hát csakugyan: egyszercsak látom, hogy jön. Egyenesen felém
poroszkál.</p>
<p>Én egynehány lépést haladtam még a lóval, azután leszálltam,
hogy köszönjek neki.</p>
<p>S amint így állok égő szemmel, s talán halvány orczával, hozzám
érkezik, és megállítja a lovát.</p>
<p>Meghajlok.</p>
<p>– Rabszolga, – mondja a fátyolát fölvetve. – A te neved
Zéta?</p>
<p>– Az, kisasszony, – feleltem az arczomat fölemelve.</p>
<p>S hogy a lova ne nyugtalankodjék, megfogtam a zablaszíjat.</p>
<p>S így álltam előtte.</p>
<p>Nézett rám. A tekintete kielégülő kiváncsiságot fejezett ki.
Méltóságos volt s oly bájos, hogy a lélek remegett bennem, mint a
marokba fogott veréb.</p>
<p>Ismét megszólalt:</p>
<p>– Te hintettél-e nekem tegnap virágot?</p>
<p>– Az út sáros volt, – mentegetőztem, míg a lelkem repesett az
örömtől.</p>
<p>– És te nem fogadtad el a jutalmat…</p>
<p>– Nem szolgáltam reá, – feleltem szamóczaszín ajkaira nézve. –
És én nem is vagyok rabszolga. És <span class="pagenum"><a name=
"Page_41" id="Page_41">-41-</a></span> én az uramat szeretetből
szolgálom, mert ő apám helyett apám volt.</p>
<p>– De én nem fogadhatok el tőled semmit. Én neked adósod nem
lehetek. Állj meg anyámnál a lovaddal; elmondom neki, mit tettél, s
fogadj el tőle valamit.</p>
<p>– Bocsáss meg kisasszony, – feleltem. – Én a te szavadat
mindenben parancsként követem. Halálig is, ha kívánod. De ezt nem
lehet. Hanem ha nem akarsz adósom maradni… engedd, hogy a köntösöd
szegélyét ajkamhoz érinthessem.</p>
<p>Nem felelt. Tán azon tünődött, hogy mit feleljen?</p>
<p>Én meg odahajoltam a lábához, és megcsókoltam a köntösét.</p>
<p>S hogy ekközben lecsüggő kis fehér kezére tévedt a tekintetem,
így rebegtem:</p>
<p>– Óh ha a kezed megcsókolhatnám, ezt a szép fehér kezet!</p>
<p>– Szemtelen! – kiáltotta villámló tekintettel. – Óh te szemtelen
kutya!</p>
<p>S a lovagló vesszővel erősen rácsapott az arczomra.</p>
<p>Megsemmisülve tántorodtam vissza. Arczomon az ütés helye tűzként
égetett, s éreztem, hogy vér csordul le a nyakamon.</p>
<p>A leány elvágtatott, én meg leültem az út szélére, és néztem
magam elé könnyező szemmel, bután, gondolat nélkül. Hát nem jobb-e
az életnél a halál!</p>
<p>Félóráig ültem-e így vagy egy óráig, nem tudom. Gondolataimban
összekavargott az egész mindenség. Hát mi rosszat cselekedtem én?
Olyan nagy bűn-e az, ha az ember megcsókolja a virágot? A leány is
virág, csakhogy emberi virág. Egy kicsit megszédültem a
szépségétől, s meg óhajtottam csókolni a kezét. Hát bűn-e ez? Ő
ment volna jobbra, én balra: talán nem találkoztunk volna többé az
életben; el is felejtettük volna egymást.</p>
<p>A fejemet lódobogásra emeltem föl. Azt hittem az én lovam
nyargalászik. De nem az volt. Az én <span class="pagenum"><a name=
"Page_42" id="Page_42">-42-</a></span> lovam nyugodtan legelészett
a mezőn. A leány tért vissza.</p>
<div class="figcenter" style="width: 435px;"><a href=
"images/i004hq.jpg"><img src="images/i004.jpg" alt=
"Hát itt a kezem, megcsókolhatod." title=
"Hát itt a kezem, megcsókolhatod." /></a>
<p class="caption">Hát itt a kezem, megcsókolhatod.</p>
</div>
<p>Megállt előttem. Én nem néztem föl.</p>
<p>A harag átczikázott rajtam, mint a villám a komor fellegen.
Éreztem, hogy ember vagyok. Ha ő Jupiter leánya volna is, én meg
csak egy állat, nem volt oka arra, hogy megüssön.</p>
<p>– Zéta, – szólott lágyan a leány. – Megbántam, a mit tettem. Te
jó fiú vagy, s nem tehetsz arról, hogy az eszed kevés. Itt ez a
fátyol. Kösd be az arczodat.</p>
<p>Leszakított a fátyolából egy darabot és nyujtotta.</p>
<p>Nem feleltem. Rá se néztem.</p>
<p>Egy perczig tartotta a fátyolt, azután eldobta. Hallottam, hogy
a lovát megcsapja és odább megy.</p>
<p>Csak menjen. Micsoda jogon vet meg ennyire engem! Semmi közöm az
ő rangjához. Nekem a hun király nem uram, és nekem a hun mágnások
nem mágnásaim. S ha ő azt mondja is, hogy megbánta, a mit tett, a
seb az arczomon marad: gyűlölöm őt és megvetem.</p>
<p>A lódobogás megint közeledett. Fölnéztem. Ő tért vissza.</p>
<p>Talán még egyszer meg akar ütni? Ezt nem tűröm el.
Fölálltam.</p>
<p>A leány oda jött és fölvetette a fátyolát.</p>
<p>– Visszajöttem, – mondotta – mert haragszol rám. Hát itt a
kezem, megcsókolhatod.</p>
<p>– Köszönöm, – feleltem. – Már nem óhajtom megcsókolni.</p>
<p>A leány arczából elsápadt minden eleven szín. Sötéten nézett
rám, én meg büszkén néztem vissza.</p>
<p>Azután megcsapta a lovát és elporoszkált. <span class=
"pagenum"><a name="Page_43" id="Page_43">-43-</a></span></p>
<h2>VIII.</h2>
<p>A következő nap delén a Csáthék karavánja utólérte a miénket.
Bizonyosan korábban indultak, mint mink, s mink útközben egy lovunk
kidőlése miatt vesztegeltünk is néhány órán át.</p>
<p>Az urak odasorakoztatták a lovukat az út mellé, s üdvözölték
Csáthékat. Én ezúttal nem a szolgák közé álltam, hanem a gazdám
mellé.</p>
<p>Emőke úgy lovagolt, mint tegnap. A ruhájában mindössze annyi
volt a változás, hogy a fején levő patyolatot a süvege köré
tekerte, és a süvegbe három fehér kócsagtollat tűzött.</p>
<p>Mért nem vagyok én festő, hogy azt a lovon ülő hattyúnyakú
keleti leányt lefesthetném. A ló alacsony, ideges pejparipa; a
leány égszínkék lenge köpenyegben van s a köpenyegén a termetének
minden vonala áthullámzik. A fején a fehér gyolcs-turbán. Lábát
aranyozott széles kengyelben nyugtatja.</p>
<p>Sokszor próbáltam őt lerajzolni, hol táblán, hol porban, de
ügyetlen az én kezem: a ló, a mely a rajzomból keletkezett,
többnyire vagy kutya lett, vagy őz, vagy más állat. Emőke meg
mindig férfivá változott. Pedig úgy látom őt, olyan elevenen,
akárcsak magamat, mikor a víz tükrébe nézek.</p>
<p>Elmentek mellettünk. Az üdvözlést viszonozták. Emőke is
könnyedén megbólintotta a fejét a követek felé, s a fátyolon át
láttam, hogy amint az urakon végignéz, reám is vet egy
pillantást.</p>
<p>Már akkor nem gyűlöltem. Bántam, hogy meg nem csókoltam a kezét.
Álmomban ismétlődött a találkozásunk, s én megcsókoltam a kezét, s
egy eddig soha nem érzett gyönyörűség ömlött szét az ereimben.</p>
<p>Azt mondtam neki:</p>
<p>– Megcsókoltam a kezedet. Éreztem benne a lelkedet. Megcsókoltam
a lelkedet is.</p>
<p>És a csók édessége az ajkamon volt naphosszat. <span class=
"pagenum"><a name="Page_44" id="Page_44">-44-</a></span> Mikor
megláttam őt, a gyönyörűség borzongása járt át. Milyen különös az
emberi arcz! Az ő arcza is változatlan, az enyém is. Mikor rám
pillantott, bizonyára azt gondolta, hogy az én arczom most is égő
gyűlöletet takar.</p>
<p>Aztán nem értük őket többé utól.</p>
<p>A hetedik napon egy csoport fehér-tógás embert láttunk. Már
messziről megláttuk, hogy a szél tógákat lobogtat: rómaiak.</p>
<p>S csakugyan a nyugot-római birodalom követeivel találkoztunk a
pusztában. Idegenek voltak, de azon a végtelenül sik idegen földön
mégis úgy üdvözöltük őket, mintha egy anya gyermekei volnánk.</p>
<p>Az urak összeölelkeztek. A szolgák kezet szorítottak. És latinra
fordult a beszéd.</p>
<p>Az idegen követek feje Romulusz, igen nagyorrú és nagyméltóságú
barna úr, mellette Románusz főtiszt és Promótusz, Pannonia
kormányzója.</p>
<p>Az ő járatuk épp oly keserves volt, mint a miénk. Atilla
egynehány aranyedényt követelt a római császártól. Valentiniánusz
adott volna is neki, amennyit akar, de Atillának csak az kellett, a
mit Szirmium elfoglalásakor sikkasztottak el tőle. A sikkasztó az ő
iródeákja volt. Az hogyan, hogyan nem: átvette titkon a szirmiumi
püspöktől az aranyedényeket és elzálogosította egy Szilvánusz nevű
római uzsorásnak.</p>
<p>Mikor Atilla megtudta a sikkasztást, az iródeákot azonnal karóba
huzatta, Valentiniánuszra meg ráizent, hogy: vagy Szilvánuszt vagy
az aranyedényeket!</p>
<p>Hát erre hoztak választ a rómaiak. Valentiniánusz azt feleli,
hogy Szilvánusz jóhiszeműleg adott pénzt az edényekre; az edények
meg templomi edények, hát inkább pénzen váltja meg, – ha lehet.</p>
<p>A két követség így egyesülve, vidám beszélgetésben érkezett
Atilla városához.</p>
<p>Városnak mondom, mert nem tudom más nevét. Nem hasonlít az a
világ semmiféle városához, mert <span class="pagenum"><a name=
"Page_45" id="Page_45">-45-</a></span> templomok, márványpaloták,
kőépületek, kövezett utak és terek nincsenek benne. A sátorok
sokaságából mindössze két épület-csoport sárgállik elő. Az mind a
kettő dombon van és fából épült. Tornyok is emelkednek rajtok, de
csak olyan karcsúak és olyan szellősek, hogy a galambokon és
kányákon kívül más nem lakhatja.</p>
<div class="figcenter" style="width: 433px;"><a href=
"images/i005hq.jpg"><img src="images/i005.jpg" alt=
"Az a királyunk lakóhelye." title=
"Az a királyunk lakóhelye." /></a>
<p class="caption">Az a királyunk lakóhelye.</p>
</div>
<p>A vezetőnk tisztelettel mutatott a két palotára.</p>
<p>– Az a királyunk lakóhelye. A másik vele szemben, a
fővezéré.</p>
<p>A paloták körül a sátorok rengeteg sokasága tarkállik. Tízezer?
százezer? millió? – nem lehet megolvasni. A sátorok között házak is
vannak, de csak afféle nádtetős sárházak és ember nem lakik bennök.
Nyáron legalább nem.</p>
<p>A város szélén egynehány száz szén-piszkos kovácsot láttunk.
Patkót és nyílhegyet vernek azok szünet nélkül. A műhelyek köre
szuroktól illatos. A mezőségen tömérdek ló, tehén és birka legel.
Kutya ott is annyi van, hogy az ember lépten-nyomon beléjök
botlik.</p>
<p>A fővezér, a kit meg kellett várnunk, már megérkezett. A
palotája tetején lengő vörös zászló hirdette ezt, de az elénk
lovagló hunok is mondották.</p>
<p>Hol álljunk meg?</p>
<p>Vezetőink be akartak vinni bennünket a városba. Az urak azonban
azt határozták, hogy a városon kívül maradjunk, míg csak helyet nem
jelöl valamelyik főember a városban.</p>
<p>Megállítottuk hát a szekereket, s csak árnyékvetőre vontunk fel
egy sátoroldalt.</p>
<p>Az első tennivaló az, hogy a fővezérrel beszéljünk: mikor
hajlandó a követséget elfogadni?</p>
<p>Lóra ültünk hát hárman: az uram, Rusztikiosz, meg én s mentünk a
vezető után.</p>
<p>Akkor láttam csak: miért tetszik az Atilla városa végtelennek?
Hát azért, mert a sátorok nem szorosan állnak egymás mellett, hanem
mindegyik körül <span class="pagenum"><a name="Page_46" id=
"Page_46">-46-</a></span> térség van. A térségen az asszonyok
sütnek, főznek; a gyermekek játszanak; egy tehén, egy-két ló
legelész. A sátor hátulján tűzrevaló farakás. Elől szárítják a
ruhát; elől van az edénytartó czölöp is. A sátor csak alvóhely és
esőben menedék. Nappal mind ott tanyázik a sátor előtt. A gyermekek
ott játszanak; a nők ott dolgoznak; az öregek s betegek szintén a
sátor előtt vadbőrökön, vagy a puszta földön ülnek. A férfiak
lóháton ülnek örökké. Ritkán dolgoznak, csak beszélgetnek,
politizálnak, csereberélnek, s néha vadászni mennek.</p>
<p>Aztán az is érdekes, hogy a sátorok állásából meglátni: mekkora
a család? Néha két-három sátor áll szorosan egymás mellett. Azok a
nagysátorból származott újházasok sátorai. Közös a szív, közös a
konyha is.</p>
<p>Minél beljebb haladunk a királyi palota felé, annál díszesebbek
és nagyobbak a sátorok. A piramis-alakú füstös emberi kasokat
négy-öt-hatszögű széles alkotmányok váltják föl. Azok már
vadbőrökkel vannak betakarva, vagy vastag csergéből készültek, s a
tetejükön vagy az ajtó fölött szimbólumot vagy írásjeleket lehet
látni.</p>
<p>A szimbólum többnyire csak egy kép: gólya, lófej, csillag,
rózsa, kereszt, kör, vagy más efféle. Néhol nem is úgy van
ráhímezve a családi jelvény, hanem csak oda van akasztva: pl. egy
nyíl, vagy egy kosfej, vagy egy patkó. Arról aztán meg lehet tudni,
hogy ott laknak: Nyilasék, amott meg Kosék, s emitt Patkóék. Csak a
hol póznán lóg a jelvény, ott nem családi jel, hanem
mesterségmutató. A varga sarut akaszt ki, a sátormíves keresztbe
tett rudat, az ács szekerczét, a szaggittárius vörösre festett
íjjat, a szűcs kis fasubát, a kovács kardot és lópatkót.</p>
<p>A további sátorok körül már rabszolgákat lehet látni, s a pompa
szemetkápráztató.</p>
<p>Nem csoda; ezek az emberek megrabolták az egész világot!
<span class="pagenum"><a name="Page_47" id=
"Page_47">-47-</a></span></p>
<p>A lovasok között sok bekötött fejű és fölkötött karú embert
látok.</p>
<p>Az egyik odakiált a vezetőmnek:</p>
<p>– Jónapot Szarvas.</p>
<p>– Aggyisten, – feleli Szarvas – csakhogy látlak!</p>
<p>Kezet fognak s néhány szót váltanak.</p>
<p>– Ezek, – mondja a vezetőnk, mikor tovább lovagolunk, – most
érkeztek haza a kazár háborúból.</p>
<p>– Hát te, – kérdem, – mért nem mentél velök a háborúba?</p>
<p>– Akartam, – feleli a hun, – de csak a hitványát szedték össze.
A javának itthon kellett maradnia, hogy ha az urunk a rómaiakra
támad, legyen ember itthon elég.</p>
<p>Erre majdnem kilelt bennünket a hideg.</p>
<p>– Hát van ilyen szándéka Atillának?</p>
<p>– Nem mondta. Dehát nincs-e a sarkunk alatt az egész világ? Még
csak a római birodalom van hátra.</p>
<p>– És azt gondoljátok, hogy megbirtok vele? Nem olyan kicsiny ám
az, mint a kazár nemzetség!</p>
<p>– Ha kicsi, ha nagy, – felelte a hun vállatvonva, – a meddig az
Isten kardja nálunk van, ember kardja minket meg nem győzhet.</p>
<p>– Micsoda «Isten kardja?»</p>
<p>– Nem hallottátok? Az Isten ledobott egy kardot az égből. Egy
csordá fiú találta meg. Ahányszor nagy háború indul, Atilla csak az
oldalára köti.</p>
<p>– De mi bizonyítja azt, hogy az csakugyan az Isten kardja?</p>
<p>– Mi bizonyítja, hogy nem az?</p>
<p>– De hátha nem az?</p>
<p>– A kard olyan szép, a minőt ember nem tud csinálni. Kék lángok
lobogtak körülötte szüntelen a földben, míg csak a fiú meg nem
találta. No meg a papok mind megismerik, hogy az égből jött. Az
öreg Káma is.</p>
<p>– Ki az az öreg Káma? <span class="pagenum"><a name="Page_48"
id="Page_48">-48-</a></span></p>
<p>– A mi főpapunk. Az ám a szent ember! Az elevenen fog az égbe
szállni!</p>
<p>A beszélgetést dudaszó és tárogatók üvöltése nyomta el. A
sátorok között sokfelé szólt a zene. Egy domborúmellű hun legény
lovagolt velünk szemben. A kezében kulacsot tartott, s veszettül
dalolt. Olykor megállította a lovát egy-egy hun előtt, a kit
megkinált a kulacsából, aztán tovább lovagolt és nagyokat
kurjantott.</p>
<p>– Ennek hát jókedve van, – mondom a hununknak.</p>
<p>– Bizonyosan rabszolgát adott el, – felelte egykedvűen.</p>
<p>Föltünt nekem, hogy kétkerekű kocsikon sok falomb érkezik
mindenfelől, s hogy a széles főútra érkeztünk, láttam, hogy a
sátorok ormát és ajtaját mindenfelé lombokkal díszítik, az utat meg
erősen locsolják. Egy óriás barbár akkora élőfát vitt a vállán,
hogy két ökör is nyögve húzta volna. A fákat leásták az út
mellé.</p>
<p>– Szittya uram, – szólok a vezetőnknek, – micsoda ünnep
készül?</p>
<p>– Atilla jön meg déltájban, – felelte.</p>
<p>És a bajuszán egyet húzva, folytatta:</p>
<p>– Én nem vagyok szittya. Azok a szittyák amott, a kik a széles
hátú lovon beszélgetnek. Láthassátok, hogy azoknak se szakálluk, se
bajuszok nincsen.</p>
<p>Később tanultam meg, hogy nem nevezik magukat mindnyájan
hunoknak, hanem nemzetségek szerint vagy családok szerint. Hanem
azért egy nép az.</p>
<p>Akkor láttam csak közelebbről a két fapalotát. Mind a kettő
remeke az ács-művészetnek és a faragóművészetnek. Az Atilláé
valamivel díszesebb és csak messziről egy. Közelről sok ház
egybealkotva. A középső a királyé, a mellette levők a feleségeié, a
szolgáké, a fogoly királyoké. Vannak távolabb hosszú dísztelen
házak is. Azok az istállók. Külön van a király istállója, külön a
feleségeié és külön a szolgáké. <span class="pagenum"><a name=
"Page_49" id="Page_49">-49-</a></span></p>
<p>Valami harmincz ház az összesen, s húsz közüle palotaszerű.</p>
<p>Aztán a faházak között van egy magányosan álló nagy kőépület. Az
uram ugyan elbámult rajta, mert hetekig járó földön nem láttunk
követ akkorát se, mint az öklöm.</p>
<p>A későbbi napokban tudtuk meg, hogy az a kőház fürdő, s hogy azt
egy Szirmiumba való rabszolga építette. A követ messziről hordták
oda szekereken.</p>
<p>A fővezéri és a királyi palota között nagy térség kereklett.
Azon nem volt egyéb, csak egy vén hársfa, s alatta egy nagy
négyszögletű szürke kő, de akkora, hogy egydarabban akkora nagy
követ még nem láttam. Később tudtam meg, hogy oltár az.</p>
<p>A tér másik sarkán gémes kút volt. Onnan keletre nézve, széles
utcza nyillott. Le lehetett rajta látni a Tiszáig.</p>
<p>A fővezért éppen az udvarán találtuk, mikor odaérkeztünk.
Lóháton ült és valami ötven előkelő hun ifjúnak magyarázott
valamit.</p>
<p>Az ifjak pompás-díszesen voltak öltözve. A ruhájok csupa
lengő-lobogó fehér selyem. Csak a derekukon volt piros vagy kék
vagy sárga mellény, de az is elől csupa aranygomb. A lovuk fején
ide-oda lengő szines fátyoldíszek.</p>
<p>Látszott, hogy ők is az ünnepre öltözködtek. Körben álltak a
fővezér körül, s mikor az elvégezte a mondanivalóját, sebes
vágtatással rohantak ki az udvarból.</p>
<p>A fővezér köpczös, pirosképű ember. Szürke kiadásban Csáth.
Hiszen bátyja is. Csakhogy az arcza barátságosabb.</p>
<p>Amint meglátott bennünket, azonnal hozzánk lovagolt. Intett,
hogy ne szálljunk le a lóról. Mert mink tiszteletünk jeléül le
akartunk szállani.</p>
<p>– Már értesültem rólatok, – mondotta kezet nyujtva a gazdámnak.
– Szálljatok hozzám és legyetek <span class="pagenum"><a name=
"Page_50" id="Page_50">-50-</a></span> ma ebédre vendégeim. Nekem
most tenger a dolgom. A király délre itt lesz és még nem beszéltem
vele.</p>
<p>Minden szavát megértettem. Akár én tolmácsolhattam volna
Rusztikiosz helyett.</p>
<p>De az én szemem a belső udvaron ragadt meg. Az egyik széles
faház előtt láttam Csáthékat, amint lerakodnak a barmokról és
szekerekről.</p>
<p>Emőkét is láttam. Éppen akkor szállt le a lóról. Egy rabszolga
négykézláb állt a ló mellett. Arra lépett. Aztán megigazította
hátul a haját és belebegett a faházba.</p>
<p>Néztem, hogy valamelyik ablaknál vagy az erkélyen
mutatkozik-e?</p>
<p>De nem láttam.</p>
<h2>IX.</h2>
<p>A város izgalomban volt, mint a rajzó méhkas. Az utakat
locsolták és falevéllel, fűvel hintették be. A sátorok előtt
férfiak és nők öltözködtek. A fehér lovak sörényét, farkát
befestették börzsönynyel vagy sárga festékkel. A sátorok külső
részét virágos szőnyegekkel aggatták tele.</p>
<p>Siettünk, hogy Maksziminoszszal idejekorán visszakerülhessünk a
fővezér palotájába, a mi meg is történt. A fővezér egy szolgája az
emeletre vezetett bennünket és szobát jelölt ki, a melynek
ablakából leláthattunk a néptől nyüzsgő főútra és a királyi
palotáig elnyúló térségre.</p>
<p>A nyüzsgés egyre sűrűbbé vált. Délfelé a lovasok eltisztultak a
főútról, s a helyüket fehér ruhába öltözött nők foglalták el.</p>
<p>A nap már az ég közepén delelt, mikor a királyi palota tornyából
erős kürthang rikoltott alá. Néhány percz mulva három vágtató-lovas
porzott fel keletről a főutczán és megállott a fővezér előtt.
<span class="pagenum"><a name="Page_51" id=
"Page_51">-51-</a></span></p>
<div class="figcenter" style="width: 442px;"><a href=
"images/i006hq.jpg"><img src="images/i006.jpg" alt=
"A királyi palotából is elővonult egy különös menet." title=
"A királyi palotából is elővonult egy különös menet." /></a>
<p class="caption">A királyi palotából is elővonult egy különös
menet.</p>
</div>
<p>A fővezér szót váltott velök, aztán aranynyal hímzett könnyű
mentét akasztott a nyakába. Valami harmincz fiatal előkelő hun
csoportosult köréje. Köztük öt ifjúnak a süvegén arany karika
ragyogott. A legfiatalabbik tizennégy-tizenöt éves lehetett. Az az
egy égszinkék selyemruhába volt öltözve.</p>
<p>Hát azok valamennyien a király fiai voltak.</p>
<p>A vezér megindult velök Atilla elé.</p>
<p>Negyedóra mulva már hallottuk a nép örömzúgását a távolból.
Hasonlított az kezdetben a tenger morajlásához, de aztán, hogy
nőttön-nőtt, nem tudom semmihez se hasonlítani.</p>
<p>Akkor a királyi palotából is elővonult egy különös menet. Fehér
selyemben pompázó asszonyok, fehér lovakon. A lovak kicsinyek
voltak s minden lovat apród vezetett.</p>
<p>A női lovasok egy féldióalakú nagy aranyozott réda köré
csoportosultak. A rédában királyi hölgy ült: halavány és sovány
asszony. Mellette egy tíz éves hosszúhajú fiúcska.</p>
<p>Az volt a főkirályné: Rika asszony. A gyermek meg: Csaba
királyfi.</p>
<p>A rédát négy ló vonta. A réda hátulján egy vigyorgó fekete női
rabszolga állt és pávatollból készült ernyőt tartott a királyné
fölé.</p>
<p>Amint megjelentek, a nép mosolyogva kiáltozta:</p>
<p>– Éljen Csaba! Éljen!</p>
<p>S a kis Csaba mosolyogva intett mindenfelé a süvegével.</p>
<p>Később hallottam, hogy miért tüntetik ki annyira azt az egy
királyfit. Hát azért, mert annak a születésekor a papok azt
jósolták, hogy a hun nép Atilla halála után széthull, mint szélben
a polyva, de az a királyfi mégis megmenti a nemzetet a
megsemmisüléstől.</p>
<p>A királyné mellett lovagló tündérek között megismerem Emőkét.
Mennybe ragadva érzem a szívemet! A lelkem ott lebeg mellette, míg
csak meg nem <span class="pagenum"><a name="Page_52" id=
"Page_52">-52-</a></span> gyorsul a réda. Csakhamar eltünik az
egész álomkép csoport.</p>
<p>De ime előföllegzik a királyi násznép úti pora. Napsütésben
gomolygó aranyköd. Legelőször is kilovagol belőle egy kungorgós
bajszú, zászlós vitéz. A zászló nagy, fehér. Rajta aranynyal
hímzett sas röpköd. Hun nyelven: turul.</p>
<p>Következik egy gyalog zenekar: vérszin ruhában. Hangszerük fából
való tárogató és dob, meg különféle csontból való sípok és két nagy
rézcsincsa.</p>
<p>A muzsikusok körülbelül százan vannak. Az egyik dobosuk
szerecsen. A többi zenész se lapos orrú hun. Lehet különben, hogy
hunok, csakhogy a muzsikus hunokat talán gyermekkoruktól kezdve
nevelik a zenére, s azért nem lapítják be az orrukat.</p>
<p>A hun zene különös a római fülnek, de jól lehet rá lépni.
Annyiszor hallottam az ünnepi utczai melódiájukat, hogy nem nehéz
lekótáznom. Hát ez az:</p>
<div class="figcenter" style="width: 533px;">
<p class="left">Léptetve</p>
<img src="images/i004.png" alt="" title="" /></div>
<p>A zenészek nyomán aranytól és ezüsttől ragyogó lovasok jelennek
meg. Valamennyinek a süvegénél hatalmas zöld ág. Mintha egy erdő
jönne.</p>
<p>A nép mind a főútra tolong. Az első sorban a <span class=
"pagenum"><a name="Page_53" id="Page_53">-53-</a></span> hun
leányok és hun asszonyok állnak. A sok leány csupa fehér fátyol. A
fiatal asszonyok fején aranypillangós női süveg.</p>
<p>Atilla nagy fehér lovon jő. Mellette lovagol jobbról a kis Csaba
királyfi, balról a fővezér. Mögöttük a királyfiak. Utánok vonul be
az asszonyhad. Rika királyné aranyozott rédájában az új menyecske.
Az arczát nem látni, oly sűrűn befátyolozta. Csak a fején levő zöld
koszorú jelzi, hogy ő a legújabb. A rózsalevélből csinált koszorún
mogyorónyi gyémántok villognak.</p>
<p>A rédát a királynék és udvari hölgyek rajozzák körül. Most már a
menyasszonyt kivéve senkinek az arczán sincs fátyol. Emőkét újra
megismerem köztük. Világos-szürke lovon ül. A lovat egy apród
vezeti. A fátyolát ő is hátravetette, s beletűzte a végét aranyos
övébe.</p>
<p>A fátyol nagy divat nálok és énnekem is tetszik. A nők minden
ünnepi alkalommal fehérbe öltöznek; az előkelő nők hétköznap
is.</p>
<p>Mikor Atilla odaért a nők sorához, a sok asszony, a sok leány
valami hun dalba kezd. Ennyi nőt egyszerre énekelni sohasem
hallottam. Ha nem láttam volna őket, azt hittem volna, hogy
meghasadt a menny, s az angyalok millióinak kara hangzik le a
földre.</p>
<p>A fővezér háza előtt lombokból összeválogatott széles ernyő
alatt álltak a hun vezérek asszonyai, a mágnás asszonyok.</p>
<p>Mink az ablakokban ácsorogtunk, s mink is persze az ünnepi
ruhánkban.</p>
<p>Amint Atilla közeledett, a mágnásasszonyok eléje indultak s az
út közepén csoportosultak össze.</p>
<p>A fővezér felesége tálat tartott a kezében, s egy másik asszony
serleget.</p>
<p>Mikor Atilla hozzájok érkezett, a süvegéhez emelte a kezét és
üdvözletet intett nekik.</p>
<p>De akkor is szimpla szürke ruhába volt öltözve, csak a süvege
volt tornyosabb, mint a többié, s rajta valami <span class=
"pagenum"><a name="Page_54" id="Page_54">-54-</a></span> különös
nagy gyémántos forgó villogott. No, meg a paripájának a szerszáma
volt csupa arany.</p>
<p>A tálat és serleget ezüst asztalkára tették és két apród
fölnyujtotta Atillának.</p>
<p>A király kivett egy falat ételt. Én bizony nem láttam jól, hogy
kenyér volt-e vagy hús? Valami jelentősége volt annak az egy falat
ételnek és egy korty italnak. Talán az évszak ujdonságát adták,
talán azt mondták vele, hogy a hazatérőnek az itthon való étel és
ital a legkedvesebb.</p>
<p>Minden arcz örömtől mosolygott. Az éneklő leánycsoport ekközben
fölgyülekezett Atilla és a királynék csoportja köré. Emőke is
mosolygott. Nem nézett reám, nem is láthatott volna a ház előtt
levő hársfától, de hogy ő mosolygott, nekem is vidámság szállta meg
a szivemet: én is mosolyogtam.</p>
<p>Abban a pillanatban szerettem Atillát, a hun népet, az ünnepet,
a napot, a földet. Szerettem volna megcsókolni mindenkit, még a
lovakat is!</p>
<p>Aztán Atilla tovább haladt s utána húzódott a hosszú nászsereg.
Minden lovon színes fátyolok, minden süvegen virág.</p>
<p>Csáthék visszavonultak a palotába és az erkélyről nézték tovább
a néphullámzást. Mink még ott maradtunk. Néztük, hogyan kisérik be
Atillát a nők és testőrök a zászlókkal díszített palotába, s hogyan
ujjong és éljenez a nép, s azután hogyan marad ott a palota körül a
nagy embersokaság. A nők ott zengték tovább az éneküket.
Hasonlított az a jelenet ahhoz, mikor a méhek rajzás után a kason
belől és a kason kívül mozdulatlanul állanak és csak a szárnyukat
rezgetik. Ember és állat oly egy az érzésben!</p>
<p>Később, hogy a népsokaság összekeveredett, egy sovány vén
szerecsen keltett nagy vidámságot. Tarkára festett öszvéren
nyargalászott ide-oda a nép között, miközben széles fakarddal
hadonászott és különféle nyelven rikoltozott. <span class=
"pagenum"><a name="Page_55" id="Page_55">-55-</a></span></p>
<p>– Ez a király udvari bolondja, – mondották. – Cerkó a neve.</p>
<p>Már jól elmult dél, mikor a fővezér hozzánk küldötte Csáthot,
hogy az uraink üljenek az asztalhoz. Őmaga nem fog részt venni az
ebéden, mert jelentést kell mondania Atillának a hadjáratról és a
fia balesetéről, hanem ott lesz a felesége meg a családja.</p>
<p>– És ott leszek én is, – mondotta Csáth.</p>
<p>E szerint Emőke is ott lesz az asztalnál.</p>
<p>A szivem elszorult. Az uramra néztem, hogy nem rendel-e maga
mögé? Néha lakomákon mögötte kellett állanom és ő római szokás
szerint a hajamba törülte a kezét.</p>
<p>Irgalom Istene, ha most is odarendel az uram és Emőke előtt így
megaláz!</p>
<p>Az uram segített ki a zavaromból, mikor így szólt:</p>
<p>– Egy óra mulva hozz föl egy tál datolyát a legszebbik
ezüsttálban. Hozd be az ajtón, s állj meg vele ott, a hol
Maksziminosz úr ül. Ő fogja elvenni tőled.</p>
<p>Tehát nem vár az én asztali szolgálatomra!</p>
<p>A datolyát hamar összerendeztem. Szépen levelekre raktam, s
középre néhány kis virágot illesztettem. Aztán neki álltam a
hajamat rendezni. Bekentem az uram finom nárduszával és középen
kétfelé választottam, mint a szabademberek szokták. Inkább kiállom,
hogy megszidjon az uram a kenőcséért, mintsemhogy beletörűlje a
hajamba az ujjait.</p>
<p>Mikor a homokóra az egy felé pergett, fölfogtam a kis tálat és
mentem az emeletre.</p>
<p>Az ebédlő ajtaja nyitva volt. Pecsenyeszag áramlott ki rajta.
Ültek ott valami huszan. Az asztalfőn a fővezér neje, egy ékszertől
csillogó idős asszony. Mellette jobbról Maksziminosz, balról az én
uram, aztán nők és férfiak vegyesen.</p>
<p>Egy minutumig álltam az ajtó mellett: vártam, hogy az uram
meglásson. Ekközben Emőkére is pillantottam. Ült egy szeplős leány
mellett, a ki valamit fecsegett <span class="pagenum"><a name=
"Page_56" id="Page_56">-56-</a></span> neki. Emőke gyöngyházas
késsel vágott egy pulykaczombot. Vidámak voltak mindnyájan. Csak
Emőke volt komoly. Ne tudom miért.</p>
<h2>X.</h2>
<p>Az uram föl szokta jegyezni mindennap, hogy miket látott, miket
hallott. Könyv lesz abból. Be fogják tenni a császári
könyvtárba.</p>
<p>Persze a jegyzeteket többnyire én irom. Diribdarab papirosokra
jegyzek fel mindent, a mi velünk történik.</p>
<p>Az uram néha diktál, néha nem. Otthon majd összeolvassuk az
egészet és én letisztázom szép fehér pergamenre.</p>
<p>Ezen a napon annyi volt a följegyezni való, hogy én meg se
vártam, míg az uram hazatér, belefogtam az írásba.</p>
<p>Hát az uram csakugyan későn érkezett haza. Kellemesen lepte meg,
hogy a sátor előtt az íródeszka mellett talált.</p>
<p>– Derék fiú vagy, – mondotta. – Mennyire haladtál?</p>
<p>És kivett a zsebéből egy mákos süteményt.</p>
<p>Még gyerekkoromban kényeztetett el azzal, hogy a lakomákról
süteményt hozott haza. S én mindig örültem a süteménynek. Most
életemben először röstelkedtem:</p>
<p>Hiszen nem vagyok én gyermek!</p>
<p>– Addig haladtam, – feleltem a süteményért kezet csókolva, –
hogy Atilla bemegy a kitárt kapun a palotájába és a küszöbön át az
ölében viszi az asszonyát.</p>
<p>– Olvasd el, a mit eddig írtál.</p>
<p>Hát én elolvastam.</p>
<p>Mikor a hun királyné környezetét írom le, azt a részt így
végzem: <span class="pagenum"><a name="Page_57" id=
"Page_57">-57-</a></span></p>
<p>– Olyan volt az, mint egy nagy fehér galambraj. A hun nők
angyalok. És van köztük egy, a ki olyan szép, hogy a föld is
gyönyörűségtől remeg, a hol ő jár.</p>
<p>– Micsoda őrült szamárság ez? – szólt a gazdám a fejét
fölkapva.</p>
<p>– Nem tudom, – feleltem zavarodottan.</p>
<p>– Ki kell törülni! No lám!</p>
<p>Aztán látva, hogy nekem még a fülem is vörös, rámnéz különös
nézéssel.</p>
<p>– Vigyázz fiam, – mondja nyugodtabb hangon, egy percznyi
csöndesség után. – Abban a korban vagy, a melyikben az emberi test
a virágzása korát éli. Ilyenkor az embert sok lepke játsza körül:
vigyázz a lábadra, nehogy elveszítsd a fejedet.</p>
<p>Aztán Maksziminoszszal beszélgetett tovább.</p>
<p>Nem tudom, mit beszélgettek, nem is voltam rá kiváncsi. Nekem
ellassudott a lélekzetem. Mellemen feküdt a gazdám szava: «Ebben a
korban… a testi virágzás… vigyázz a lábadra!» Igaz a szava. Én az
Emőke lelkét nem ismerem, csak egy női test az, a mely kifordított
az okosságomból. Oh, de ha ez a nő a legvonzóbb, legcsodásabb
teremtés a világon! Ha ezt a nőt én szeretném belehelni, mint a
virágillatot!</p>
<h2>XI.</h2>
<p>Másnap korán keltünk, hogy a fővezérnek átadhassuk az ajándékot.
Mig az uram öltözködött, nekem kellett kikeresnem a ládák közül az
edényeket.</p>
<p>Aranyból készült remekek voltak azok: öt serleg, két tál és öt
tányér. A serlegeken ki volt domborítva Nagy Sándor vadászata. Ha
az öt serleget egyszerre forgatták, a vadászat megelevenedett:
aranyemberek vadászata aranyerdőben, aranyvadakra!</p>
<p>A tálakat is művészi rajzok ékesítették: egyiken <span class=
"pagenum"><a name="Page_58" id="Page_58">-58-</a></span> Ádám és
Éva volt; másikon a vízözön. A tányérok közepére már nem
emlékezem.</p>
<p>Valamennyit egy díszes czédrusfa-ládába raktam, különféle
selyemkelme közé, s a kulcsot átadtam a gazdámnak.</p>
<p>Mikor a nap fölkelt, már ott ácsorogtunk az urammal,
Rusztikioszszal és három szolgával a fővezér kapuja előtt. De a
kapu még zárva volt. Este bizonyára sokáig fennvoltak. A zene csak
éjfél után hallgatott el. Emőke bizonyosan tánczolt. Vajjon kivel
tánczolt?</p>
<p>Csáthék házának ablakát sűrű fehér kárpit takarja. A nap odasüt.
De jobb is, ha nem jön elő az a leány!</p>
<p>Amint ott várakozunk, egy lobogós ingujjú, czifra fegyverzetű
javakorabeli hun lépked felénk. A nyakában és mellén aranylánczok,
mint minden gazdag hunnak. A fején magas fekete posztósüveg.
Mellette darutoll. Bajusza mint a villás ökör szarva. Haja a füle
körül borotvált. Az is hun szokás. Az oldalán türkiszszel kirakott
görbe kard. Az is a gazdag hunok fegyvere.</p>
<p>És szól a hun a gazdámnak üdvözlést bólintva, görögül:</p>
<p>– Khaire! (Üdvözöllek.)</p>
<p>– Khaire! – feleli a gazdám ámulva. – Ki vagy te, a ki hazám
nyelvén üdvözölsz engem? Hogyan kerülsz te ide? S mért váltál
hunná?</p>
<p>Mert sokféle nép volt abban a városban, csak görög ritkásan. Ha
volt is köztük itt-ott, borzas hajáról és rongyos ruhájáról
egyszerre meg lehetett ismerni, hogy rabszolga.</p>
<p>De ez hun úr volt; csörgött rajta az arany.</p>
<p>Megállt és elmosolyodott:</p>
<p>– Mért kérdezed mindezt?</p>
<p>– Azért – feleli a gazdám, – mert te görögül köszöntesz engem.
Holott ha hun ember volnál, hun nyelven köszöntenél. <span class=
"pagenum"><a name="Page_59" id="Page_59">-59-</a></span></p>
<p>– Hát én hun vagyok, – feleli az ember a bajuszát megtapintva.
De az is igaz, hogy görögül születtem. A nevem most Szabad-Görög,
mivelhogy Görögnek neveztek rabszolga-koromban.</p>
<p>És könnyedén sóhajtott:</p>
<p>– Bizony atyámfia, görbe az útja némelyik életnek, és az ember
nem tudja, hova jut öregségére?</p>
<p>Aztán elmondta, hogy kereskedő volt Isztriában, és hogy
gazdagságban élt. De a hunok oda is betörtek és a vagyonát
elrabolták, őt magát lánczra verték. Ő aztán a fővezér házához
került, mert a gazdag embereket a főurak maguknak tartják meg.
Sokféle okból. Az egyik az, hogy gazdag embernek bizonyára gazdag a
rokonsága is: nagy váltságdíjat fizetnek. Ha aztán a rokonság nem
jelentkezik, az urból vált szolga tartása akkor se vész kárba:
sokkal finomabb, figyelmesebb szolga, mint a paraszti. A háznak úri
tekintete, kelleme, pompája művelt rabszolgákkal gyarapodik.</p>
<p>– Hogyisne, – kiáltott föl Priszkosz, – a műveltség van
idehurczolva és lánczrakötve. A czivilizáczió szolgája itten a
barbárságnak!</p>
<p>– Engem bizony, – folytatta a görög hun, – nem váltott ki a
rokonságom, hanem kiváltott maga a jó Isten. A gazdám megengedte,
hogy vele menjek a kazár háborúba. Ott vitézül küzdöttem, és nagy
zsákmányt nyertem. Azzal a zsákmánynyal váltottam ki magamat.
Azután hun nőt vettem feleségül. Gyermekeim is vannak. A fővezérrel
egy-asztalnál élek. Azelőtt úgy szólítgatott, hogy «Te marha!» –
most meg azt mondja: «Pajtás!» Jóbarátom. Nem egyszer gondolom,
hogy hála legyen az Istennek, hogy Isztriában olyan szerencsétlenül
jártam!</p>
<p>– Nem értem, – mondotta Priszkosz a fejét rázva. – Ha már
egyszer szabad ember lettél, szabad lett volna hazatérned is.</p>
<p>– Bátran.</p>
<p>– Miért maradtál akkor a barbárok között? <span class=
"pagenum"><a name="Page_60" id="Page_60">-60-</a></span></p>
<p>– Barbárok? Csak ti mondjátok őket barbároknak. Jobb nép ez
valamennyinél. Mert a mikor háború nincsen, itt mindenki
zavartalanul él a házában, vagyonában. Azt cselekszem, a mit
akarok. Adót nem fizetek. Hozzám nem tolakodik be semmiféle állami
hivatalnok, törvényszolga, végrehajtó és kliens. De ha háború van
is, nálunk nem vetik úgy oda az emberek életét, mint a rómaiaknál.
A ti birodalma tokban mindig folyik a vér. Ha nem hadak ellen
küzdötök, a rablókkal bajoskodtok; s ha rablók se bolygatnak,
bolygatnak az állam gazságai. A római birodalomban a hatalmasnak és
a gazdagnak minden szabad. Az igazságot pénzért szolgáltatják, s a
végtelenig nyúló perekben az ügyvéd meg a biró kizsarolja a
feleket.</p>
<p>Priszkosz védte a rómaiakat, a mire aztán a hun bólogatott:</p>
<p>– Hát jó: legyen a te szavad szerint, de azért az mégis igaz,
hogy a hol a fejedelem nem ember, ott a nép sorsa szomorú.</p>
<p>Kedves beszédű és nyájas tekintetű ember volt. Mikor elvált
tőlünk, velem is kezet fogott.</p>
<p>A kaput ekközben egy szolga kinyitotta, s azt mondta, hogy a
fővezér éppen kijönni készül. Hát nem is mentünk föl, csak az
udvaron vártuk meg.</p>
<p>Kisvártatva elővezették a lovát, s ő kilépett a házból. Akkor
láttuk, hogy alacsony termetű és görbelábú ember. A hunok többnyire
kis emberek és lőcslábúak. Csak lovon fenségesek. Gyalog úgy
járnak, mint a vizimadarak.</p>
<p>Valamennyien meghajoltunk. Priszkosz előre lépett és elmondta,
hogy a kelet-római követ itt van; üdvözletét küldi, s ebben a
czédrusfa ládában a császár ajándékát. Egyúttal helynek és időnek a
meghatározását kéri, hogy hol lehetne beszélgetniök?</p>
<p>– Hol? Hát ha olyan nagyon fontos a beszéd, akár mindgyárt is,
őnála, – felelte a fővezér. Csak eredjetek előre, magam is
mindgyárt odaléptetek. <span class="pagenum"><a name="Page_61" id=
"Page_61">-61-</a></span></p>
<p>No, gondoltam, ezek nem czerimóniáznak úgy, mint a mi
előkelőink.</p>
<p>A fővezér meg se nézte az ajándékokat, csak fölküldte a
feleségének, mi pedig elsiettünk, hogy Maksziminosznak ideje legyen
az ünnepi tógát fölrántania.</p>
<p>Debizony nem ránthatta föl az a tógát: nyomunkban ott termett a
fővezér is, és barátságos jóreggelt kiáltott.</p>
<p>Maksziminosz valami üdvözlőbeszédet akart elmondani, de a
fővezér rögtön lenyomta a székre és csak ülve engedte szólani. De
úgy se soká. Mikor látta, hogy az ő dicséretének fon koszorút,
közbevágott:</p>
<p>– Sohse fáraszd magadat jó ember. Én úgy is tudom, hogy ki
vagyok, mit érek.</p>
<p>Aztán minthacsak családtag volna, elbeszélgette, hogy micsoda
nagy győzelmet aratott Keleten, s hogy az örömbe egy kis szomorúság
is vegyült: Aladár királyfi leesett egy ütközetben a lováról és
eltörte a karját.</p>
<p>Maksziminosz végre megtalálta a kellő hangot. Egyszerű és
bizalmas szavakkal mondta el, hogy a császár szeretne örökös békét
kötni, de így apró követségek ide-oda küldözgetésével nem
lehetséges. Az lenne jó, ha a fővezér úr maga jönne el. A
czédrusfa-ládába zárt kincsek csak mutatványok abból, a mi
Konstantinápolyban vár a fővezér úrra.</p>
<p>A hun méltóság gondolkodásba mélyedt, azután a fejét rázta.</p>
<p>– Nem lehet az, uraim.</p>
<p>– De uram, – fujta tovább a tüzet Maksziminosz – a te szavad nem
üres fecsegés, mint a követeké. Ha te eljönnél hozzánk, örök
szövetséget lehetne pecsételnie a két birodalomnak. Ez aztán
nemcsak a két nemzetnek válnék javára, hanem a te kedves
családodnak is. A császár holtodiglan barátod maradna, s az
aranyalmafáról hullna az unokáidnak is. <span class=
"pagenum"><a name="Page_62" id="Page_62">-62-</a></span></p>
<p>– Nem lehet, – ismételte a fővezér. – Mert ha én oda mennék is,
csak az Atilla szájával beszélnék. Ha pedig a magam szájával is
mondanék valamit, elfeledném azt, hogy Atilla uram énnekem, és hogy
a hun nép együtt él a másvilágon is.</p>
<p>Fölemelte a fejét és nyugodt szemmel nézett végig rajtunk:</p>
<p>– Elhigyjétek nekem, hogy inkább vagyok szolga Atilla
árnyékában, mint akármilyen gazdag úr a római kegy verőfényében.
Egyébiránt többet használhatok én nektek, ha itthon vagyok. Még az
is történhetik, hogy ha a király haragja ellenetek fordul, én
másfelé vezetem.</p>
<p>Aztán mintha megunta volna a politikát, elmosolyodott:</p>
<p>– Itt akartok-e sátorozni? Ez a hely messze van a királyi
palotától, és ha eső esik, az út se jó.</p>
<p>– Éppen kérni akartunk, – felelte Maksziminosz, – hogy hol
állíthatjuk fel a sátorunkat?</p>
<p>– Sehol, – felelé a fővezér. – Nálam fogtok lakni. Szolgáitok
elférnek az udvaromon; timagatok, az ebédlő mellett van három tágas
szoba, megfértek benne.</p>
<p>De a mi uraink nem fogadták el ezt a szivességet, hanem a palota
mellett levő téren kértek helyet a sátoroknak.</p>
<p>A fővezér szivesen beleegyezett, s azzal vége szakadt a
beszélgetésnek.</p>
<p>Mikor kilépett a sátorból, egy csapat fiatal nő lovagolt el
sebes trappban előttünk. Legények is voltak velök. A vállán
valamennyinek íjj; az oldalukon ezüstös tegez. Azt gondoltam,
vadászni mennek, később láttam, hogy a városon kívül egy
csepü-ember van, s ők azon tanulnak czélbalőni.</p>
<p>Kik voltak, nem tudom. A legények között megismertem Aladár
királyfit.</p>
<p>Azután egy kisebb csoport vágtatott utánok még sebesebb
rohanásban. A ruha lengett rajtok, s a nők <span class=
"pagenum"><a name="Page_63" id="Page_63">-63-</a></span> le voltak
fátyolozva. Az egyik nőben megismertem Emőkét. A fővezért a keze
intésével üdvözölte.</p>
<p>És akkor valamit leejtett.</p>
<p>A lovasok tovább száguldottak. Ő megállt. Én odafutottam, a hol
a por fölcsapódott. A korbács feküdt ott, talán ugyanaz a korbács,
a melylyel engem arczul ütött.</p>
<p>De én akkor nem gondoltam arra. Boldog voltam, hogy neki
szolgálhatok: fölkaptam a korbácsot, és hozzávittem.</p>
<p>– Köszönöm, Zéta! – mondta melegen.</p>
<p>A fátyolát levette és újra megtűzte. A szeme ragyogott. Bámulva
nézett reám. Az arcza piros volt, az ajka mosolygó.</p>
<p>Aztán rácsapott a lovára és tovább repült.</p>
<p>Nem tudom: a fővezér mikor és hogyan ment el tőlünk. Nekem
egésznap égett az arczom, és egésznap az ő hangja zenélt a
fülemben: Köszönöm Zéta!</p>
<p>És azon gondolkoztam, hogy miért igazította meg a fátyolát?
Hátha azért, hogy az arczát akarta nekem megmutatni? Vagy hogy a
kezét lássam, a jobb kezét, a melyen nem volt keztyű, s a
legformásabb női kéz volt a világon!</p>
<h2>XII.</h2>
<p>Az urak nem szálltak Csáthékhoz. A magunk sátorában laktunk, de
a Csáthék palotája közelében.</p>
<p>Az a palota, amint említettem, szemben volt az Atilla
palotájával. Csupán egy patkónyomokkal fölhányt térség széleslett a
két palota között.</p>
<p>Reggel, amint felöltöztünk, az uram így szólt hozzám:</p>
<p>– Keresd elő, Zéta, a hattyúnyakú aranykancsót és az alája való
tányért, továbbá a három nagy göngyöleg selymet és a majombőrt.
Aztán öltözzél föl. Hints a tógámra rózsavízet. A királynéhoz
megyünk. <span class="pagenum"><a name="Page_64" id=
"Page_64">-64-</a></span></p>
<p>Nekem csak eldobbant a szívem. Ha Rika királynéhoz megyünk… Ha ő
is ott lesz… szól hozzám…</p>
<p>De hogy is mennénk máshová! Rika királyné a fő az asszonyok
között. Az ő fia Csaba. Ő a feleség. A többi csak lukszus: eleven
ékszerek.</p>
<p>A két úr darabig tanakodott, hogy mind a ketten fölmenjenek-e a
királynéhoz, vagy csak Priszkosz? Végre abban állapodtak meg, hogy
csak Priszkosz menjen föl, s kérdezze meg, hogy a római követ
elmehet-e a keze megcsókolására?</p>
<p>Hát megindultunk Priszkoszszal és Rusztikioszszal. Az arany
ajándékot fehér kendőbe burkoltan én vittem a vállamon, a többi
ajándékot egy gyermek-rabszolga, faragott czédrusládában. Az én
terhem nehéz volt. A vállamon árkot nyomott. De nem vittem volna-e
el tizszer olyan nehezet is örömest, ha az én álmom kepét nappal is
megláthatom!</p>
<p>Mentünk.</p>
<p>Az udvarban a főpalota előtt akkor is nyüzsgött a sok aczélban,
aranyban, ezüstben ragyogó fegyveres ember, de egy csoportban sok
kedvetlen és durva öltözetű embert és asszonyt is láttunk. Azok
afféle köznép voltak, a minő legtöbb van Hunniában. Nyáron
vászonruhában járnak, télen állatbőrben, s olyankor dohos bőrszagot
árasztanak maguk körül.</p>
<p>Azok egy tarka oszlop előtt álltak. Az oszlop oldalán magasan
egy rézből vert repülő sas volt látható; egyik kezében pallos, a
másikban font. Az oszlop alján egy üres karos-szék.</p>
<p>Kérdéseinkre eligazítottak bennünket egy szépen faragott kis
egyemeletes palota felé, a melynek külön kerítése volt. A kapuban
négy tigrisbőrös őr állott mozdulatlanul. Beljebb a lépcsőn egy
ősz, kövér rabszolga aludt a két térdére hajoltan. Az aztán
bejelentett bennünket, s néhány percz mulva be is vezetett.</p>
<p>Amint beléptünk a terembe, különös illat csapta <span class=
"pagenum"><a name="Page_65" id="Page_65">-65-</a></span> meg az
orromat. Azt hiszem, ménta és szegfű keverék. De lehet, hogy más
volt. A királyné a terem közepén ült egy alacsony kereveten.
Egyszerre megismertem. Nem oly díszes öltözetben volt, mint előtte
való nap, sőt azt lehet mondani, semmi királynői nem volt a
ruházatában. Díszítetlen, puha, vajszínű selyemruha. A lábán
ugyanolyan saru. Szürke haja csigaalakban volt a fejére tekerve, s
aranytűvel megtűzve. Szép nő lehetett valamikor. Talán most is
szép, mikor egészséges. De valami baja van: az arcza hervadt, s a
szeme szomorú.</p>
<p>A teremben nem volt más butor, csak a kerevet, meg oldalt egy
asztalka. A falak sötét meggyszinű szövettel voltak bevonva. A
padozatot vastag gyapjuszőnyeg borította. A szőnyeg alatt még
valami puhaság lehetett: azt hiszem, egy másik vastag pokrócz,
talán kókuszrostból való. A királyné körül valami hat nő ült a
szőnyegen. Mind a hatan hímeztek. A nők között ült Emőke is.</p>
<p>Hogy az én gazdám miket beszélt, azt azon a napon nem tudtam
fölírni.</p>
<p>Az én szemem Emőkén állott. Ő is egyszerű fehér ruhába volt
öltözködve, s a lábán sáfrányszínű saru sárgállott, de a haja le
volt eresztve angyalosan, s az arcza piros volt, mint a vadrózsa
virága.</p>
<p>Az ölében kétaraszos rámát tartott és színes selyemfonalakat meg
aranyszálakat huzkodott bele. Valamennyien egyforma figurákat
csináltak: vérszínű kettős tulipánt. A tulipán szélét aranynyal
varrták ki.</p>
<p>Hogy mink beléptünk, a szemök ránk fordult. Valamennyien az
ajándékot nézték. Különösen a heliantusz-czifrázatokat, a melyek a
kancsót diszitették.</p>
<p>Az egyik leány mindjárt vásznat vett elő és vörös krétával
rajzolni próbálta.</p>
<p>Emőke odahajolt. Én is kiváncsian lestem a rajzot. Nem a rajz
érdekelt, hanem hogy Emőke mit néz?</p>
<p>Hát a közepét csak meg tudta rajzolni, de már a <span class=
"pagenum"><a name="Page_66" id="Page_66">-66-</a></span> szirmokat
egyenkint rajzolta. Az egyik félkör elnagyobbodott.</p>
<div class="figcenter" style="width: 421px;"><a href=
"images/i007hq.jpg"><img src="images/i007.jpg" alt=
"Csakhamar előtünt a napraforgó alakú virág." title=
"Csakhamar előtünt a napraforgó alakú virág." /></a>
<p class="caption">Csakhamar előtünt a napraforgó alakú virág.</p>
</div>
<p>A leányok nevettek. A királyné is odanézett és elmosolyodva
szólott:</p>
<p>– Szép lenne pedig: a közepét gesztenyeszínre, a leveleit
kénszín-sárgára. De ki rajzolja le?</p>
<p>Láng futott át rajtam.</p>
<p>– Ha megengedi felséged, – hebegtem.</p>
<p>Priszkosz megdöbbenve nézett reám erre az illetlen
megszólalásra. De a nők nem botránkoztak meg. A következő perczben
már a kezemben volt egy üres hímző-vászon és a vörös kréta.
Letérdeltem a szőnyegre és reszkető kézzel pontoztam ki két
kört.</p>
<p>De a kézreszketésem csakhamar elmult. Az a gondolat, hogy Emőke
néz és hogy én neki a tudásomból mutathatok valamit, –
csodásan-ügyessé tett.</p>
<p>Csakhamar előtünt a napraforgó alakú virág és a nők
tapsoltak.</p>
<p>– Mily ügyes vagy fiú! – szólott a királyné.</p>
<p>És Priszkosznak is tolmácsoltatta:</p>
<p>– Irigylem tőled ezt a rabszolgát!</p>
<p>A vér újra elfutotta az arczomat. Az uramra néztem. Vártam tőle,
hogy megigazítja a királynét a tévedésben. Büszke lettem volna, ha
azt mondja, hogy: Ez nem rabszolga asszonyom, ez szabad ember.</p>
<p>Az uram azonban így felelt:</p>
<p>– Öröm volna nekem, ha felségednek ajándékozhatnám, de ő kicsi
korától fogva mellettem nőtt föl, s engem el nem hagy holtomig. Ha
azonban kívánja felséged, hogy rajzoljon, méltóztassék rendelkezni
vele.</p>
<p>– Hát mást is tudsz? – kérdezte a királyné hozzám fordulva.</p>
<p>– Ezerfélét, – feleltem az örömtől szédülve.</p>
<p>Láttam, hogy Emőke csodálkozva néz rám, s életemben először
éreztem, hogy nem cserélnék sok gazdag emberrel. <span class=
"pagenum"><a name="Page_67" id="Page_67">-67-</a></span></p>
<p>– Hát jó, – szólt a királyné, – egy órára megfosztom az uradat a
szolgálatodtól.</p>
<p>Priszkosz meghajolt és távozott. Én ott-maradtam térdeimen a nők
között.</p>
<p>Sohase rajzoltam asszonyi munkákat, csak betűt a császári
könyvtárban, meg otthon is.</p>
<p>Mikor a mi íróink könyvet másolnak, az első betű mindig kép.
Többnyire virág. Az író megrajzolja először ónnal, azután kifesti
festékkel a képzelődése szerint.</p>
<p>Micsoda semmiségek a hun rajzok azokhoz képest, a miket én
tudok!</p>
<p>– Megengedi felség, hogy egy hajnalkát rajzoljak?</p>
<p>– Rajzolj mindent, a mit tudsz.</p>
<p>Hát én rajzoltam egy körbehajló hajnalkát. Volt rajta négy
virág. Kettő teljesen nyilt tölcsér, kettő most-csavarodó bimbó. A
szívalakú levelek az ág vége felé kisebbedtek.</p>
<p>– Gyönyörű! – mondották mindnyájan.</p>
<p>– Ilyen szépet is lehet rajzolni!</p>
<p>És körülcsicseregtek dicséretekkel.</p>
<p>De a dicséretek között én csak az Emőke szavát hallottam:
Szép.</p>
<p>Ez az egy szó úgy muzsikált aznap a lelkemben, mint a méh a
virág fölött.</p>
<p>– Felség, – mondottam alázatosan, – ezt a virágot lilaszínű
selyemczérnával kellene kivarrni. A leveleket zölddel.</p>
<p>– A levelek helyett is virágot írj, – szólt a királyné.</p>
<p>Csodálkoztam a kivánságán. Később láttam, hogy a hunok a
diszítményekben csak a virágot szeretik, és legföljebb két levelet
eresztenek a virág mellé; néha csak egyet; néha egyet se. Hun
ízlés.</p>
<p>Átigazítottam a rajzot. Olyan virágokat is rajzoltam, a melyek
vagy oldalt, vagy háttal vannak a nézőnek. A legalsó virágot
hervadtnak rajzoltam. <span class="pagenum"><a name="Page_68" id=
"Page_68">-68-</a></span></p>
<p>Ismét elvették és a királyné köré ülve és térdelve csodálták
mindnyájan. Csak Emőke állott. Egy leánynak a vállára támaszkodott,
s előre hajolva nézte a rajzomat.</p>
<p>Akkor, hogy senkise figyelt reám, őt néztem. Faltam a szememmel.
Könnyű fehér ruhában volt. A nyakán nefelejcsszín kis selyemkendő.
Arczának őszi-baraczkos bársonyát az a kendő bűvössé tette. A füle
piros volt, mint a rózsa; az orrocskája fehér és egyenes, mint a
márványból faragott istenasszonyoké. És csak akkor láttam, hogy egy
pirinkó kis lencse van az orra baloldalán. De mennyire illett
neki!</p>
<p>A kis lencse!</p>
<p>Ézsau egy tál lencséért odaadta a vagyonát. Én azért az egy szem
lencséért odavetettem az életemet a halálnak.</p>
<p>Emőke rámnézett. Egy perczig mintha vizsgált volna. Azután
megszólalt:</p>
<p>– Mért írtál hervadt virágot? A hervadt virág szomorú.</p>
<p>Rám sütött a lelke a szeméből és én alíg birtam válaszolni:</p>
<p>– Van olyan virág, kisasszony, a melyik hervadtnak látszik, de
harmat száll reá és reggel napfény, s akkor a virág ujra él.</p>
<p>Gondolkozón nézett reám, aztán elmosolyodott:</p>
<p>– Hát rajzold át élőnek.</p>
<p>A királynénak egy kosár cseresnyét hoztak be. Markolt belőle és
odakinálta a leányoknak is.</p>
<p>Én akkor végeztem el a rajzot.</p>
<p>– Most már elég lesz fiam, – mondotta a királyné. – Holnap gyere
el megint, ilyentájban. Kérd meg a gazdádat, hogy bocsásson el.</p>
<p>Azzal belemarkolt a kosárba.</p>
<p>– Tartsd a tenyeredet.</p>
<p>Mindenkor örömmel fogadtam volna el a cseresnyét, de abban a
perczben úgy éreztem, mintha megalázna. <span class=
"pagenum"><a name="Page_69" id="Page_69">-69-</a></span></p>
<p>Mégis el kellett fogadnom.</p>
<p>Szinte örültem, hogy elbocsát. Szégyeltem volna enni Emőke
előtt.</p>
<p>Ahogy kilépek, látom, hogy a királyi udvarban ott van még a sok
különféle népség, de olyan nagy csendességben, hogy magam is
figyelve nézek arra, a merre a többi.</p>
<p>Hát látom, hogy Atilla ott ül a réz-sasos oszlop alatt, s oda
csoportosul mindenki.</p>
<p>A gazdám is ott ágaskodik a csoport mögött. Mellette egyfelől
Rusztikiosz, másfelől Szabad-Görög. Előttük a római követek.</p>
<p>Priszkoszhoz megyek és kérdem halkan:</p>
<p>– Mi történik?</p>
<p>– Ezek panaszosok, – feleli Rusztikiosz. – A király
itélkezik.</p>
<p>Volt abban a képben valami ó-kori. Ahogy a nép feje ott ül egy
paraszti székben. Fenséges nyugalmu barna ember. Előtte két öreg és
két ifjú. Azok a panaszosok. Egyik a süvegével gesztikulálva
beszél. A földön valami ötven vén ember ül vagy guggol, hátrább meg
a kiváncsiak állanak. De mind hajadonfővel, csupán a király fején
van… felgyűrt karimájú sastollas posztó-süveg.</p>
<p>– Mert az itt a szokás, – magyarázta Szabad-Görög, – hogy a nép
családokra van tagolva, s ha valami baj van, akkor a család feje
itél: az apa vagy az öregapa. Ha pedig két család különbözik össze,
akkor a szomszéd családokból választanak az öregek mellé biróságot.
Ha azok se tudnak itélni, vagy ha az itélet nem tetszik, a király
elé viszik. Béke idején minden délelőtt biráskodik. Neki nem kell
tanácsos. Meghallgatja szótlanul az összes feleket, s mikor az
utolsó szó is elhangzott, kimondja az itéletet. Most is nagy pör
van. Az egyik fiatal hun valami leányrabot hozott a kazár földről;
itthon meg elcserélte egy lóért, meg tíz aranyért. Hanem a leányrab
másnap <span class="pagenum"><a name="Page_70" id=
"Page_70">-70-</a></span> reggel meghalt; a hun meg most
visszaköveteli a lovát, hogy azt mondja, a rableány beteg volt.</p>
<p>Odahallatszott hozzánk az öreg családfő beszéde:</p>
<p>– Uram király, a leány olyan színű volt, mint a tészta. Mingyárt
mondtam a fiamnak, hogy mondok: Hallod-e, hogy semmi jót se nézek
ki ebből a rableányból: bolond voltál, hogy odaadtad érte azt a jó
paripát. Így szidtam-kárpáltam, uram, még azt is mondtam neki,
hogy: – követem alásan, – mi a fészkes fenének veszel te pénzen
leányt, mikor ingyen is kapsz.</p>
<p>– Elég, – mondotta a király.</p>
<p>Erre elcsöndesültek.</p>
<p>És ismét megszólalt:</p>
<p>– Sólyom. Mikor a lovadat, pénzedet odakináltad a leányért,
láttad-e, hogy beteg színű?</p>
<p>A hosszúnyakú legény habozva felelt:</p>
<p>– Látni láttam vóna, de azt bezony nem láttam, hogy halálos
nyavalya lakozik benne.</p>
<p>– Hát ki látta azt? Szóljon az, a ki látta, hogy a leányban
halálos nyavalya lakozik.</p>
<p>A sokaság hallgatott.</p>
<p>– Senkise látta. Bajos is azt látni. Tehát Apró vitéz megtartja
a lovat, mert az őt illeti, de visszaadja a tíz aranyat, mert a
leány beteg volt és illő, hogy Sólyomnak a kárából valami
megtérüljön.</p>
<p>A felek szótlanul elmentek. A földön ülők közül fölkeltek valami
hatan. A legöregebb előállt. Köhécselt. Egyet törült a
bajuszán:</p>
<p>– Én uram szűcs vagyok, az apám is az volt, az öregapám is, és
ez az ember vadmacskabőrt vett tőlem, de azt mondja, nem vadmacska,
hanem csak festett nyúl.</p>
<p>Az már más ügy volt. Otthagytuk a törvénykezést. Az udvar
kapujában láttuk Apró vitézt meg Sólyom vitézt. Apró vitéz Sólyom
vitéznek ott olvasta a a markába az aranyakat. <span class=
"pagenum"><a name="Page_71" id="Page_71">-71-</a></span></p>
<h2>XIII.</h2>
<p>Másnap az uram ebéden volt Atillánál. Én ismét a királynéhoz
mentem.</p>
<p>A kapuban a Csáthék kis dadájával találkoztam. Elém állt és
mintha régi ismerősök volnánk, azt mondja nekem:</p>
<p>– Ugyan kérlek: nem vagy-e avzon? (Olasz.)</p>
<p>– Nem, – feleltem csodálkozva.</p>
<p>– Azért, – mondotta sóhajtva, – mert én avzon vagyok. Az anyám
avzon nő volt, és az én nevem Dsidsia.</p>
<p>Csunya név, gondoltam.</p>
<p>A kisleány folytatta.</p>
<p>– És az én anyám rabja volt Csáthéknak és itt szült engem. De
tavaly meghalt.</p>
<p>– Mi közöm nekem ebben, – mordultam reá.</p>
<p>Elpirult. Sovány barna kezét az arczához nyomta, és zavartan
pislogott.</p>
<p>– Hát akarsz valamit?</p>
<p>– Nem, – felelte szomorún, a fejét lehajtva.</p>
<p>Tovább siettem, szinte rohantam a királynéhoz.</p>
<p>Csak azok a nők voltak ott, a kik előttvaló nap s kivülök még
három.</p>
<p>Csak Emőke hiányzott.</p>
<p>Kedvetlenül rajzoltam, s mindig azon járt az eszem, hogy hol
lehet Emőke?</p>
<p>A nők ujra bámulták a rajzaimat, de nekem az nem sok örömet
okozott. A nők között nem volt egy sem olyan szép, mint Emőke. Az
egyik, egy negyvenesztendős forma gömbölyű asszony igen szeretett
nevetni. Minden kis szón jóízűen nevetett, de az ajkait olyankor
összecsucsorította. Egyszer aztán egy nagy nevetésében láttam, hogy
elől egy foga hiányzik.</p>
<p>Később tudtam meg, hogy a fővezérnek az idősebbik felesége.</p>
<p>Délfelé bevezették a kis Csabát. Takaros barna <span class=
"pagenum"><a name="Page_72" id="Page_72">-72-</a></span> fiú. A
haja vállig omló. Bizonyosan fürdőből jött, mert a haja vizes.</p>
<div class="figcenter" style="width: 439px;"><a href=
"images/i008hq.jpg"><img src="images/i008.jpg" alt=
"A királyi palotához is elnéztem." title=
"A királyi palotához is elnéztem." /></a>
<p class="caption">A királyi palotához is elnéztem.</p>
</div>
<p>Világos sárga selyemruha volt rajta. A nadrágja alját a sarú
aranyfonatú zsinórjával térdig fölhálózták.</p>
<p>A kis királyfit minden nő megcsókolta. Ő csak az anyját csókolta
meg, azután mellém állt és kiváncsian nézte a szegfűt, a melyet
rajzoltam. Majd az arczomra bámult.</p>
<p>– Ki vagy te? – kérdezte kedves gyermeki hangon.</p>
<p>– Görög vagyok, – feleltem elmosolyodva. – Messze földről való,
a hol a mesék országa kezdődik.</p>
<p>Erre még jobban elbámult.</p>
<p>– Láttál tündért?</p>
<p>– Láttam.</p>
<p>– Hát vasorrú bábát?</p>
<p>– Azt is.</p>
<p>– Hát hétfejű sárkányt?</p>
<p>– Azt is.</p>
<p>– Elevent?</p>
<p>– Elevent, de csak egyfejűt.</p>
<p>A nők mosolyogtak a gyermek kérdésein. Az anyja elkapta:</p>
<p>– Eredj lovagolni, mielőtt ebédelnél. Aztán az ebédnél nem
szabad az idegenekhez menni, a szakállukat simogatni, az
aranylánczukat megfogni. Atyád mellé ülsz és illedelmesen viseled
magadat.</p>
<p>A kis Csaba még egy pillantást vetett reám, azután elvitték.</p>
<p>Végre magam is elszabadultam. Naphosszat a Csáthék házát
kerülgettem aztán, de a hun leány seholse mutatkozott.</p>
<p>A királyi palotához is elnéztem. Ott sok különféle öltözetű
harczos álldogált. Volt olyan is, a kinek bölényfej-bőr volt a
süvege. A két szarva is rajta a bölénynek. A ki látta, szinte
tartott tőle, hogy megökleli. <span class="pagenum"><a name=
"Page_73" id="Page_73">-73-</a></span> Szarmata harczos volt az.
Még akkor a szarmatákat nem ösmertem.</p>
<p>A palota egyik lépcsőjén két lantos ült. Halkan pöngették a
lantjukat, s időnkint az ajtónálló felé pillantottak.</p>
<p>Látszott rajtok, hogy ünnepies elfogódással várnak arra a
pillanatra, a mikor intenek nekik, hogy beléphetnek.</p>
<p>Az idő már jól behajlott a délutánba, mikor az urak kijöttek az
ebédről.</p>
<p>– Ez feledhetetlen! Csudálatos! Álomnak is érdekes! – mondották
piros arczczal.</p>
<p>Priszkosz mingyárt neki ültetett az írásnak, hogy azon melegében
lediktálja az ebéd lefolyását, de Maksziminosz szüntelen megzavarta
őt a kiáltásaival.</p>
<p>– Micsoda király ez! – mondotta egyszer. – Ha a császár
meghallja, hogy Atilla fatányérból eszik és fapohárból iszik!</p>
<p>– Ez is csak kevélység, – rikácsolta a százados, a ki alig állt
a lábán. – De mindegy: nekem a katonában tetszik a kevélység.</p>
<p>– Micsoda kevélységről beszélsz te! – kérdezte Maksziminosz. –
Nem kevély ember az olyan, a ki a népe közé ül, hogy egy hitvány
lóperben itéljen.</p>
<p>– De megveti az aranyat. Itt a kevélység!</p>
<p>– Ez nem kevélység. Ez bölcsesség.</p>
<p>– Irtózatos ész van ebben a barbárban! – mondotta a gazdám is. –
Én a nagyeszű embert mindig a nevetéséről itélem meg. A műveletlen
ember röhög, ordítva nevet. A finom ember csak mosolyog. De micsoda
kategóriába sorozzam ezt, a ki még azon a bolond Cerkón se
nevetett.</p>
<p>S erre mind a hárman kaczagtak.</p>
<p>A százados elment a sátorába, hogy aludjon.</p>
<p>– No én nem tudom, melyik kategóriába fogsz engem sorozni, –
szólt Maksziminosz, – de én majd megfulladtam nevettemben. A könny
patakzott a szememből. <span class="pagenum"><a name="Page_74" id=
"Page_74">-74-</a></span></p>
<p>– Mindenki az oldalát fogta, – felelte a gazdám. – Egyedül ő
volt komoly az egész társaságban. Mármost azt szeretném tudni, hogy
nem volt-e nevetséges neki az a bolond, vagy hogy nem akart
nevetni.</p>
<p>És elgondolkodva nézett maga elé.</p>
<p>Maksziminosz nem értette a gazdámat. Ő a testi embert látta
Atillában is. Priszkosz azonban a lelki embert látta. Akkor
jegyeztem meg, hogy micsoda nagy a különbség a gazdám meg a másik
között.</p>
<h2>XIV.</h2>
<p>Másnap esett az eső. A hunok megfordították a sátorbőröket:
szőrrel kifelé. A ruhájok is úgy fordult: a vásznas, gyolcsos nép
szőrösbundás, mikor az eső esik. Mintha a medvék országában
volnék.</p>
<p>De azért a királyi palota körül csakannyi nép nyüzsgött, mint az
előtte való napon.</p>
<p>Sátorunktól el lehetett látni a Csáthék házához. Láttam, mikor
Emőke bő hattyútoll-köpönyegbe burkolózva kisétált és egy alacsony
szürke lóra ült. A lovat egy ősz férfi-rabszolga vezette át a
királyné palotájához.</p>
<p>Ezt a napot tehát ott tölti.</p>
<p>Nekem is egyszerre sürgőssé vált a rajzolás. Hamar átöltöztem és
kikenekedtem; azután én is lóra ültem, hogy a sarum be ne
sározódjék. Ügyesen ugrottam a falépcsőre. A lovat Nigró
szolgatársam vitte vissza.</p>
<p>A királyné megint csak harmadmagával volt. A szobát kellemes
félhomály ülte be, mert a két nyugoti ablaknak a fatábláit
betették, s a szoba csak annyi világosságot kapott, a mennyi a
többi ablak hólyagjain át beszármazhatott.<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>
<span class="pagenum"><a name="Page_75" id=
"Page_75">-75-</a></span></p>
<p>A királyné közönséges mázatlan cserépfazekat tartott az ölében.
A kerevet tele volt arany ékszerekkel, lánczokkal, gyöngyökkel,
kösöntyűkkel, gombokkal. Hogy miért tartotta mindazt a királyné
fazékban? és miért nem valami ezüstkupában, vagy díszes ládában?
nem tudom. Lehet, hogy babonából, lehet, hogy úgy szokták.</p>
<p>Az ékszereket törölgették, fényesítették akkor mind a
hárman.</p>
<p>Nekem különösen megtetszett egy széles öv, a mely arany
eperleveleket ábrázolt, s a levelek között rubin formában a
gyümölcsöt.</p>
<p>– Láttál-e valaha ennyi kincset? – kérdezte a királyné, mikor a
művészi övre rábámultam.</p>
<p>– A mi ötvöseinknél láttam efféléket, – feleltem, – de nem ilyen
szépeket.</p>
<p>– Nekem még szebbek is vannak, – szólt a királyné.</p>
<p>Épp liliomokat akartam rajzolni, de hogy az eperláncz
megtetszett, annak a figuráit másoltam.</p>
<p>A nők beszélgetéséből megértettem, hogy a királyné az
ékszerekből az új asszonynak választ. A menyegző után való
holdujuláskor az új asszony sorra látogatja a régieket. Akkor fogja
a királyné megajándékozni.</p>
<p>Rika királyné csöndes és szomorgó természetű asszony volt. A
hogy ott ült, akkor is, a feje meghajlott, mint a hervadó virágé.
Ritkán szólott és ha vidám volt is, szelid mosolygás volt minden
nevetése. Én a mikor lehetett, fölnéztem a rajzomról. Emőkét
néztem, s ha Emőke mögöttem járt, akkor a királynét.</p>
<p>A királyné egyszer oldalt ült felém, s akkor azt jegyeztem meg,
hogy az orra kissé hosszú. A csorbafogú nőnek tömpe volt az orra.
Az Emőkéé is hosszúkás, de végtelen finom. Akkor gondoltam azt,
hogy a hosszúorrú emberek hajlandóbbak a búskomolyságra, mint a
rövidorrúak. A kisorrúak többnyire vidámak. De a kapcsolatot a
lélek karaktere és az orr minősége kőzött ma se bírom megfejteni.
<span class="pagenum"><a name="Page_76" id=
"Page_76">-76-</a></span></p>
<p>És csakugyan Emőke is inkább komoly természetű volt, mint
vidám.</p>
<p>A királyné gyönyörködve nézett egy gyémántokkal becsillagzott
elefántcsont-karpereczet, s egyszer csak azt kérdezte tőlem:</p>
<p>– Milyen ékszert viselnek a görög nők?</p>
<p>– Mindenfélét, – feleltem óvatosan, – de csak keveset, mert az
ország már nem gazdag.</p>
<p>– Nyaklánczot viselnek?</p>
<p>– Nem igen, felséges asszonyom. Nálunk azt tartják, hogy az
arany nyakláncz idegen országbeli férfiaknak való. A nők legfeljebb
gyöngyfüzért viselnek a nyakukban, azt is csak ünnepen.</p>
<p>– És a görög leányok, – kérdezte Emőke, – szépek-e a görög
leányok? Olyan-e a ruhájok, mint a miénk?</p>
<p>– A görög leányok mind feketék, – feleltem, – és nem olyan
szépek, mint a hun leányok. A ruhájok is formátlan most, de
valamikor oly szépen öltözködtek, hogy annál szebben már nem
lehet.</p>
<p>– Hogyan? – kérdezte egyszerre mind a három nő.</p>
<p>– Alól selyem-ing, vagy bisszusz-ing, meg egy szál fehér
szoknya, térdig érő, vagy addig se. Fölül egy nagy, nagy könnyű
finom gyapjúlepel, a melyet a jobb-vállon kapocs tartott össze.
Nyáron a szoknya elmaradt: az inget kötötték át derékon; nem is
derékon, hanem valamivel feljebb, hogy a termet hosszúnak lássék. A
lepel könnyebb volt, mint télen.</p>
<p>A nők nevettek.</p>
<p>Magam is mosolyogtam, mert láttam, hogy nem értenek.</p>
<p>– Felséges asszonyom, – mondottam. – Az a nagy kendő, az volt ám
az igazi szép ruha. Mert azt százféleképpen lehetett viselni. A
karcsú, női termethez könnyű redőzetben símult és látni engedte a
női test formáit. Az ing nyáron csak éppen hogy rá volt akasztva a
vállra; a karok szabadon voltak, s <span class="pagenum"><a name=
"Page_77" id="Page_77">-77-</a></span> karperecz volt az ékességük.
A lábakon finom kis szandálok. Ünnepeken a szandálokat rózsaszínű
szalagokkal kötötték meg.</p>
<p>– És télen is meztelen a karjuk, meg a lábuk?</p>
<p>– Télen nem. Télen csak a kezük, meg az arczuk van ki a ruhából.
Akkor nem is szépek. Hanem nyáron abban a leples ruhában a rút nők
is szépek, ha a termetükben hiba nincsen.</p>
<p>A királyné szólt az ajtónálló nőnek:</p>
<p>– Ugyan hozz be egy fehér ágyterítőt. Hadd lássam én azt a görög
viseletet.</p>
<p>Behoztak egy könnyű gyapjúlepedőt. Nekem azt magamra kellett
vennem. Meg kellett mutatnom, hogyan viselték nyáron, hogyan
szélben, esőben, jó időben, színházban, asztalnál; hogyan csomózták
össze a kendővégeket nyáron a vállon, télen a nyakgödör alatt és
derékon.</p>
<p>Közben föl és alá kellett járnom előttük, s ők meg nevettek és
tapsoltak.</p>
<p>Azután le kellett rajzolnom a hajviseletet, s hogy az nem igen
sikerült, az Emőke haján kellett megmutatnom, hogyan tornyozzák föl
a görög nők a hajukat, egyetlen hullámot hagyva a homlok körül.</p>
<p>A kezem remegett, mikor az Emőke selymes haját megfogtam. Alig
birtam összerendezni.</p>
<p>Akkor Emőke bement a másik szobába, hogy az ott függő nagy
aczéltükörben megnézze magát.</p>
<p>De sokáig időzött ott. A királyné be is szólt neki:</p>
<p>– Emőke, a tükör rozsdát fog, ha ilyen sokáig szabadon
hagyod!</p>
<p>Egyszer aztán kijött, s mi elámulva néztünk reá. Nem volt rajta
más, csak egy térdigérő ing és egy fehér szoknya. A vállán meg egy
tejfölszínű gyapjú ágyterítő, a melynek redői körüljátszották
karcsú derekát.</p>
<p>Én megszoktam Konstantinápolyban, hogy meztelen karokat és
lábakat lássak, de Emőkét látva szédültem. Pedig a karja és lába
még nem volt telt és <span class="pagenum"><a name="Page_78" id=
"Page_78">-78-</a></span> gömbölyű, hanem fejletlen vékonyságok. De
éppen a vékonysága emelte őt azon nők fölé, a kiknek a szépségéből
az isteni állat lehel felénk.</p>
<p>Az ő teste inkább virági volt. Gyönge. Az ember azt gondolta
volna, hogy víz van az ereiben, s hogy ki szokott állani a
napfénybe. Testéből, szépségéből mindig fény áradt reám.</p>
<p>Föl és alá járt a szobában, azután megállt előttem:</p>
<p>– Ilyenek-e ott a leányok?</p>
<p>– Ilyeneknek kellene lenniök, – feleltem álomittasan, – de ilyen
sugár termetet csak márványnőkön látunk.</p>
<p>– Mi hiányzik még rólam?</p>
<p>– Két gyöngy-fülbevaló, kisasszony, s egy pálmalevél
legyező.</p>
<p>Emőke a királynéhoz fordult:</p>
<p>– Szép vagyok, nagyasszony?</p>
<p>– Szép vagy, gyermekem, – felelte a királyné mosolyogva. –
Legyen olyan szép az életed is, mint magad vagy.</p>
<p>Emőke kezet csókolt a nagyasszonynak, aztán ismét a maga ruháiba
öltözött. Leült és az én egyik rajzomat vette varrásba.</p>
<p>– Dalolj, Emőke, – mondotta a királyné, – ma jó napom van, hadd
legyen teljes.</p>
<p>Emőke az ölébe eresztette a varrást és halk, finom zengésű,
meleg hangon dalolt:</p>
<div class="poem">
<div class="stanza"><span class="i0">Kizöldült a mező. Megindult az
erdő.<br /></span> <span class="i0">Elmosta az utat a tavaszi
eső.<br /></span> <span class="i0">Elmosta a nyomát az én
kedvesemnek:<br /></span> <span class="i0">ifjú legények közt a
legkedvesebbnek.<br /></span></div>
</div>
<p>Halkan énekelt, s mosolygó ajakkal, de a tekintete bús volt, s
maga elé mélázó, mintha az elénekelt történet dalolás közben öltene
formát.</p>
<p>Aztán félkönyökkel a kerevetre támaszkodva, folytatta:
<span class="pagenum"><a name="Page_79" id=
"Page_79">-79-</a></span></p>
<div class="poem">
<div class="stanza"><span class="i0">De nehezen várom tavasz
elmulását!<br /></span> <span class="i0">Tavasz elmulását, búza
aratását.<br /></span> <span class="i0">Napraforgó virág teljes
kinyillását;<br /></span> <span class="i0">legény-vitézeknek
visszafordulását.<br /></span></div>
</div>
<p>Valami szokatlanul bús dal volt ez nekem, s a szavak
összetartozását kezdetben nem értettem. De a hun dalok mind ilyen
búsak, s a szövegeik olyanok, mint a szétomlott gyöngysor, a melyet
hiányosan fűztek össze:</p>
<p>Emőke folytatta:</p>
<div class="poem">
<div class="stanza"><span class="i0">Elhervadt a mező. Hullong a
falevél.<br /></span> <span class="i0">Messze idegenből a had is
visszatér.<br /></span> <span class="i0">Csak egy legényt várok.
Csak egy legény nem jön.<br /></span> <span class="i0">Elmaradt,
ott maradt az idegen földön.<br /></span></div>
<div class="stanza"><span class="i0">Tarna vitéz hol vagy: fődben-e
vagy égben?<br /></span> <span class="i0">Akár ég akár főd, gyere
rózsám értem!<br /></span> <span class="i0">Vigy el éngem akár az
égi hazába,<br /></span> <span class="i0">akár pedig fektess síri
nyoszolyádba.<br /></span></div>
<div class="stanza"><span class="i0">Holdvilágos éjjel ki kopog, mi
kopog?<br /></span> <span class="i0">Gyere ki galambom: itt vagyok,
itt vagyok!<br /></span> <span class="i0">Fehér a paripám, csendes
a járása,<br /></span> <span class="i0">mint az őszi szellő esti
susogása.<br /></span></div>
<div class="stanza"><span class="i0">Felöltözik a lány ünnepi
fehérbe.<br /></span> <span class="i0">Rozmaring-koszorút illeszt a
fejére.<br /></span> <span class="i0">Igy találják reggel holtan az
útfélen:<br /></span> <span class="i0">piros csizmában és ünnepi
fehérben.<br /></span></div>
</div>
<p>A dal végét már könnyezve mondta. A királyné szeme is
könybelábadt. Magam is elérzékenyültem. Már értettem története.</p>
<p>– Szegény Rózsa, – mondotta a királyné, – de hát nem találhatott
volna-e más legényt magának?</p>
<p>– Vannak olyan leányok – felelte Emőke, – akik olyanok, mint az
egyszer nyíló virág. De sohase láttam én olyan mosolygó
halottat.</p>
<p>Aztán rám fordult a beszéd.</p>
<p>– Kik voltak a szüleid? – kérdezte a királyné, <span class=
"pagenum"><a name="Page_80" id="Page_80">-80-</a></span> – és ki
tanította a kezedet ilyen ügyességre?</p>
<p>– Felséges asszonyom, – feleltem mintha álomból ocsudnék, – az
én szüleim szegény tengerparti emberek voltak. Az apám egy
nagybajszú és nagyszemű barna ember. Az anyám egy kis sovány
jóasszony. – Isten legyen jutalmazója az égi világban. Rajzolni
pedig engem nem tanitott senki, hanem csak éppen láttam, hogyan
kell és addig próbálgattam, mígnem megtanultam.</p>
<p>S magamban csodálkoztam ismét, hogy ilyen rózsákon sétáló
királyi asszony, velem, szegény poros köntösű szolgával szóba
ereszkedik.</p>
<p>– És hogyan kerültél Priszkosz úrhoz? – kérdezte tovább. – Hol
szerzik ezek az emberek az ilyen ügyes rabszolgákat?</p>
<p>– Én már nem vagyok rabszolga, felséges asszonyom. Én az uramat
önként szolgálom.</p>
<p>– Önként?</p>
<p>– Szeretetből, – feleltem.</p>
<p>– Dehát ott hagytad-e érte apádat, anyádat? – kérdezte a
királyné.</p>
<p>– Nem, felséges asszonyom. Nekem tizenkét éves koromban meg
kellett váltanom az apámat a nyomorúságtól. Nálunk nagy az adó. Az
adót kiadják bérbe. Az adószedő nemcsak annyi pénzt szed, amennyit
az állam pénztárába beleönt, hanem annyit, amennyit a maga zsebébe
is beletömhet. Az én apámnak egy kis földje és egy tarka kis tehene
volt. A házban már nem találtak az adószedők semmi elvihetőt, hát
el akarták vinni a tehenet. Az apám szegény, hét kiskorú gyermek
van körülötte. A legöregebb én vagyok. Tehetett-e mást, mint azt,
hogy engem eladjon?</p>
<p>– Az apád adott el? – kérdezte elszörnyedve a királyné.</p>
<p>Összecsapta a kezét, és rámmeredt a tekintete.</p>
<p>– Ez nálunk nem szokatlan, – feleltem nyugodtan. <span class=
"pagenum"><a name="Page_81" id="Page_81">-81-</a></span> – A
birodalom évtizedek óta fizeti az adót a hunoknak. A császár nem
vet, csak arat. A nép kénytelen odaadni az aratását, mindenét,
gyermekeit is. Én akkor nem tudtam fölfogni: mi az, mikor az ember
rabszolgává válik, csak az fájt, mikor a testvéremtől kellett
elbúcsuznom, meg az édesanyámtól.</p>
<p>És erre a szemem könybelábadt. De azért folytattam:</p>
<p>– Az édesanyám betegen feküdt, s apám nem közölte vele, hogy mi
a szándéka. Csak mikor indulóban voltunk, akkor vezetett be hozzá,
hogy megcsókoljam. Az anyám ránézett az apámra és megértette az
arczából, hogy mi a szándéka. Sírva kiáltott: Nem eresztem el! Várd
meg, míg meggyógyulok, s adj el engem! – És ahogy átölelve tartott,
arczomat az arczához szorítva, azonmód meghalt. De még holtan is
úgy szorított, hogy alig lehetett a kezét rólam lefejteni.</p>
<p>A nők részvéttel néztek reám. Egy percznyi csönd támadt, mert
nem tudtam erről az elválásról soha megindulás nélkül szólani.</p>
<p>Aztán a királyné kérdezte:</p>
<p>– És apád mégis eladott?</p>
<p>– Eltemettük az anyámat, azután hajóra ültünk. Másnap már ott
állottam bemeszelt lábbal a rabszolga-piaczon.</p>
<p>A királyné arcza eltorzult. Amint ott ült a térdeit felhuzva s
átkapcsolva, hirtelen elrugta magától az ékszeres fazekat.</p>
<p>– Vigyétek el! – mondotta a szolgáinak. – Átkozott római rablók!
– folytatta a fejét rázva. – Mikor törjük már ki a kezükből a
kormányt! Mikor jön az uj rend a világra! Meddig késik még Atilla,
hogy a nyakukra tapodjon!</p>
<p>Én csak eldermedtem az ijedtségtől.</p>
<p>A királyné fölkelt és bement az ágyas szobájába. A két nő
aggódva kisérte. <span class="pagenum"><a name="Page_82" id=
"Page_82">-82-</a></span></p>
<p>– Beteg vagy asszonyom? – kérdezte Emőke részvéttel.</p>
<p>Aztán a szoba ajtaja bezárult. Az ajtónálló két nőcselédet
szólított be. Azok összeszedték az ékszereket és elvitték.</p>
<p>Én csak álltam ottan, mint a kővé változott juhász. Nem értettem
az ügyet.</p>
<p>De vajjon elmenjek-e, vagy megvárjam, míg kijönnek?</p>
<p>Nem mehetek el, míg a királyné el nem bocsát, vagy míg valaki
azt nem mondja, hogy a királynénak nincs ma már szüksége reám.</p>
<p>Talán valami bolondot is mondtam, s azért majd megszidnak.</p>
<p>Az egyik ablak nyitva volt. Odaálltam és lenéztem.</p>
<p>Az eső még esett. A sulyos cseppek csipp-csupp: hólyagokat
vertek a tócsákban. Atilla palotája előtt nagy sereg embert
áztatott az eső. A süvegök karimája le volt fordítva. Sisakban is
láttam egynéhány embert, és fekete pikkelyes pánczélban. Később
tudtam meg, hogy azok jászok és hogy a pánczéljuk nem vasból van,
hanem ökör szarvából.</p>
<p>A mi sátorunk előtt Nigró egy barna köpönyegből facsarta a
vizet. A lovakról láttam, hogy a római követek vannak nálunk
látogatóban.</p>
<p>Az ajtó megnyílt. Emőke jelent meg. Hozzám fordult, s halkan
szólott:</p>
<p>– A királynét nagyon fölizgatta a beszéded.</p>
<p>Nem is vigyáztam, amit mond, csak őt néztem. Kedves volt, amint
hozzám hajolt. Nemcsak az ajka beszélt, hanem az egész arcza. És
gyönyörű szemei rám nyiltak, mint a mennyország.</p>
<p>– Sokat szenvedtél, – folytatta. – Szegény Zéta! De nyugodj meg:
Atilla összetöri a zsarnokokat, és akkor a görög nép is olyan
boldog lesz, mint a hun.</p>
<p>– Óh kisasszony, – feleltem szintén halkan, – <span class=
"pagenum"><a name="Page_83" id="Page_83">-83-</a></span> minden
szenvedésemet elfelejtem, ha azt látom, hogy éppen te részvéttel
nézel reám.</p>
<p>– A minap nem ezt mondtad. Gyülöltél.</p>
<p>– Holtomig bánom azt a jelenetet.</p>
<p>– Én is bánom, hogy megbántottalak. Mert te jó fiú vagy, és a
lelked gyöngéd. De most már menj. Ma már nem rajzolunk többet.</p>
<p>– Kisasszony, – mondottam szinte suttogva, – megadja-e nekem
valaha az ég, hogy az a percz ismétlődjék, amikor a kezedet
nyujtottad.</p>
<p>Gondolkozva nézett a szemembe. Aztán elmosolyodott.</p>
<p>– Ha más kivánságod nincsen, hát ezt megadja az ég.</p>
<p>És a kezét nyujtotta.</p>
<p>Megfogtam mind a két kezemmel, mint ahogy a madárkát szokás
simogatni, s féltérdre ereszkedve, gyöngéden megcsókoltam.</p>
<p>– Eredj! – mondotta a kezét szeliden elvonva. Neked nincs
tökéletes eszed.</p>
<p>És visszalebbent a szobába.</p>
<h2>XV.</h2>
<p>A királyné másnap nem fogadott. Pedig én már föl voltam öltözve,
s vártam Emőkét. A nap kisütött, és a sarat tésztává szárította.
Csáthékhoz egy tizenhét éves forma, barna fiatal ember ment
lóháton. A nyakában remekmívű aranyláncz. A süvegében sastoll.
Utána két szolga lovagolt. Megismertem, hogy Aladár királyfi.</p>
<p>Bement Csáthékhoz, és kis idő mulva Emőkével és a szeplős
leánynyal tért vissza. Én a sátor előtt álltam, és mélyen
meghajoltam. Nem tudom, fogadta-e a köszönésemet. A kis szürke ló
csülökig járt a sárban, s én nem láttam mást, csak egy pillanatra
az ő <span class="pagenum"><a name="Page_84" id=
"Page_84">-84-</a></span> vékonyka, piros saruját, amint az
aranyozott kengyelben nyugodott.</p>
<p>A királyfi mellette lovagolt, és valami vidám beszélgetés
folyhatott köztük, mert mind a hárman nevettek.</p>
<p>Egy perczre megálltak Rika királyné palotája előtt, és valamit
kérdeztek az őrtől. Az levette a süvegét, és háromszor is
meghajolt. Azután tovább mentek, és eltüntek az Atilla házai
között.</p>
<p>Az én mellembe sohse szúrtak még kést, de akkor úgy éreztem,
mintha kés állana a mellemben.</p>
<p>Délután látogatóba mentünk a római követekhez. Az urak az
urakkal, a szolgák a szolgákkal beszélgettek. Én nem beszéltem
senkivel: az urak közé nem állhattam; a szolgáknál följebb
tartottam magamat. Csak ültem a sátor egyik oszlopán, és néztem a
semmit. A gazdám egyszer megszólított, hogy mi a bajom?</p>
<p>– Semmi, – feleltem csudálkozva.</p>
<p>– Azért, – mondotta, – mert sápadt vagy.</p>
<p>A következő napon, délelőtt, Rika királyné tiszttartója, Ádám úr
járt nálunk. Kvád származású öreg úr volt az. Meghívta az urakat
ebédre. Az ebéd nem a királyné palotájában volt, hanem az Ádám úr
házában. Nem tudom miért.</p>
<p>Az urak kissé betüzelten tértek haza. Sok előkelő hun ebédelt
velök, s azok hol a királynéra, hol egymásra köszöntötték a
serleget. Olyankor mindig inniok kellett. Atilla ebédjén is úgy
volt. A két úrnak tetszett ez a különös hun szokás, de kissé meg is
ártott.</p>
<p>Priszkosz belefogott a napló diktálásába, de csak annyit tudott
mondani, hogy a hun királyné aranyos asszony, Pulcheria császárné
tanulhatna tőle.</p>
<p>Öt percz mulva kitörültette velem a császárnéra vonatkozó
megjegyzést, aztán azt mondta, hogy írjak az ebédről, amit
akarok.</p>
<p>Ezen a parancson csodálkoztam. <span class="pagenum"><a name=
"Page_85" id="Page_85">-85-</a></span></p>
<p>Az uraink már napok óta sürgették a választ a fővezérnél.
Mindenki szeretett volna már hazaindulni, csak én nem.</p>
<p>A következő napon a fővezér egy Berki nevű úrral látogatott el
hozzánk. Az a Berki volt már a császárunknál két ízben is. Berkinél
levél volt: Atilla válasza. Az uraink kiváncsian nézték a levél
pecsétjét.</p>
<p>A pecséten különös jegyek voltak. Az egyik jegy hasonlított a
varjulábhoz. Mink azt gondoltuk, hogy bűvös jegyek; később tudtam
meg, hogy a hun ábécében az <i>l</i> betűnek van varjuláb alakja. A
pecsétre az <i>Atilla</i> név volt nyomva.</p>
<p>Tehát holnap reggel korán, hajnalban indulunk.</p>
<p>Segítenem kellett az elrakodásnál. A gazdámnak könyörögtem, hogy
eresszen föl egy negyedórára a királynéhoz, amire ő azt mondta:</p>
<p>– Nem lenne illő, hogy odamenj. Azt gondolná, hogy ajándékot
vársz.</p>
<p>Erre én nem is gondoltam.</p>
<p>Délután körülbelül harmincz gyönyörű paripát vezettek hozzánk,
meg mindenféle fegyvert hoztak. Atilla ajándékozta meg az urainkat,
és a hun mágnások, akik az urainkkal megismerkedtek.</p>
<p>De az uraink csak három paripát fogadtak el: Maksziminosz egy
pej lovat, amelyet Berki adott, a gazdám meg Csáthtól és Atillától
egy-egy kék-deres lovat. A többit visszaküldték.</p>
<p>Míg mink a sátrakat bontottuk, az uraink bucsulátogatásban
jártak a királynénál. Ádám úrnál, a fővezérnél, Csáthéknál,
Edekonnál, Oresztesznél és Szabad-Görögnél.</p>
<p>A királyné nem fogadta őket, a feje fájt.</p>
<p>Estefelé két szolga jelent meg nálunk két lóval. Az egyik egy
kis selyem erszényt hozott nekem.</p>
<p>Azt a szolgát ismertem már. A kapuban szokott állni, s három
ezüst csillag volt a süvegére varrva.</p>
<p>– Ezt a királyné neked küldi, – mondotta. – <span class=
"pagenum"><a name="Page_86" id="Page_86">-86-</a></span> Két öreg
pénz van benne és hat apró. Azt izeni, hogy az egyik a tied, a
másikat küldd el apádnak, a hat apró hat testvéredé.</p>
<p>Én csak elámultam. Priszkoszra néztem, hogy elfogadhatom-e az
ajándékot? Intett a szemével, hogy tartsam meg. Arra így feleltem a
szolgának:</p>
<p>– Mondd meg ő felségének, hogy holtomig tisztelem az ő nevét, és
hogy semmise okozna nekem olyan örömet, mint az, ha a térdemet
mégegyszer meghajthatnám előtte.</p>
<p>Az urak nem fogadták el a királynétól a lovakat. Azt izenték,
hogy nem méltók reá, s hogy elég nekik a hálás emlékezet, amit a
szivükben magukkal visznek.</p>
<p>Én aztán behuzódtam a sátorba és kinyitottam az erszényt. Két
nagy egyiptomi aranypénz volt benne, és hat kis római: Julius Cæsar
idejéből való.</p>
<p>Az urak bámulva nézték: mit kaptam. A két öreg aranypénz akkora
volt, mint egy gyermektenyér.</p>
<p>– Hallod-e, – mondotta a gazdám nevetve, – most már te fogadj
meg engem szolgádnak, mert te gazdagabb vagy, mint én.</p>
<p>A nyolcz arany persze uj gondolatok közé ragadott. Eltökéltem,
hogy mihelyt hazaérünk, megtudakolom az apám állapotát, s ha még
mindig ott szegénykedik, beállítok hozzá két tehénnel, sok ruhával
és mindenféle ajándékkal. A megmaradt pénzen földet és házat veszek
neki, s olyan ünnepet csapunk, hogy örökké emlegetik a faluban.</p>
<p>Ekközben ki-kinéztem, hogy megláthatnám-e a hun leányt? Ha
rágondoltam, nem örültem a gazdagságomnak se. Szerettem volna
griff-madárrá változni, hogy lecsapjak reá és elragadjam a felhők
közé, elvigyem a hazámba.</p>
<p>De micsoda földönmászó nyomorult féreg az ember!</p>
<p>A nap nyugvóban volt. Az urak a sátor elé ültek, hogy elköltsék
a hidegsültből és sajtból való vacsorát. Nekem akkor már nehézzé
vált a fejem. <span class="pagenum"><a name="Page_87" id=
"Page_87">-87-</a></span></p>
<p>Hogyan juthatnék be Csáthékhoz?… Ha végig mennék az udvaron,
talán meglátnám őt… Csak még egyszer szeretném látni! A fejem
zúgott. Egyszer életemben nagyon szomjas voltam. Kínszenvedés az.
Most a lelkemben éreztem olyan kínos szomjúságot.</p>
<p>A kapu még nem volt bezárva. A lovasok ki és bejártak. A fővezér
palotája mellett tizenöten is beszélgettek egy csoportban. Mit
tudnak ezek a hunok annyit beszélni, meg nem foghatom!</p>
<p>Csáthék háza körül is mozgott néhány ember. Az ajtónálló
rabszolga, egy vastag dereku dárdás éppen ásított és nyújtózkodott.
Egy másik rabszolga a gyomot kapálta el a kapu körül.</p>
<p>Nem birom tovább! Fölkeltem és beosontam a kerítés kapuján.
Hátha a ház tulsó oldalán vannak? Az est csöndes. Talán ott
vacsoráznak később, gyertya mellett, a ház tulsó oldalán. Ha egy
pillantást vethetnék reá, alakját beszívnám a szememmel, hogy soha
el ne felejtsem egy vonását se.</p>
<p>Megkerültem a házat. Hátul is ajtó volt, és a ház oszlopai ott
is festettek voltak, mint előlfelől. A küszöbön egy lándzsás,
szőrös hun ült. Hogy arra mentem, rám nézett.</p>
<p>– Itthon van-e Csáth úr? – kérdeztem félénken.</p>
<p>– Nincs, – felelte félvállról.</p>
<p>– De a házbeliek itthon vannak?</p>
<p>– Itthon.</p>
<p>– Csáthné asszony is itthon van?</p>
<p>– Ő is.</p>
<p>– A kisasszony is? Emőke kisasszony is?</p>
<p>– Ő is.</p>
<p>– Mert elvesztettem egy ezüst gombot. Mikor itt jártunk, akkor
vesztettem el. És az én uram megszid engem.</p>
<p>Erre nem felelt.</p>
<p>Én úgy tettem, mintha keresnék. Körüljártam a házat. Egy
földszinti ablakból a kis sovány rableány, Dsidsia hajolt ki és
szólott: <span class="pagenum"><a name="Page_88" id=
"Page_88">-88-</a></span></p>
<p>– Nini, Zéta bácsi.</p>
<p>– Te vagy, Dsidsia? – kérdeztem megkönnyebbülten.</p>
<p>Örültem most, hogy beszélhetek vele.</p>
<p>– Elvesztettem valamit, – mondottam. – Csak egy gombot.</p>
<p>– Gombot? Reggel megkeresem. Beviszem a sátorba. Most a kis
Sugárt kell altatnom.</p>
<p>Akkor láttam, hogy a kis fiú az ölében van.</p>
<p>– Reggel már nem leszek itt, – mondottam. – Elutazunk.</p>
<p>– El-e?</p>
<p>És nagy, nyilt szemeit bámulva meresztette reám.</p>
<p>Aztán a nevét kiáltották bent.</p>
<p>– Jaj! – mondotta, – hívnak.</p>
<p>Letette a gyermeket. Az már aludt. És kifutott a szobából.</p>
<p>Darabig ott hallgatództam, aztán megint visszatértem a hunhoz.
Azon az oldalon kertecske is volt s az épület emeletén szépen
faragott veranda. De nem láttam ott senkit. Hátul a konyhán egy
cseléd dalolt és az edények zörögtek.</p>
<p>Nem mertem fölnézni az emeletre, csak a gyepes földet néztem,
mintha valamit keresnék.</p>
<p>A nap már félig lenn volt a távoli nyárfák mögött, és utolsó
sugarait oda vetette. A kertben virágok vöröslöttek, s egy zöld
aranybogár búgva keringélt el fölöttem.</p>
<p>Amint ott állok lecsüggedt fővel, elém egy rózsa hull.</p>
<p>Megrezzenek és fölpillantok. Csak egy ellebbenő kéz az, amit
látok az emeleti ablakban.</p>
<p>Fölvettem a rózsát, és várakoztam. A rózsa friss volt, és a
szára meleg.</p>
<p>Nem mutatkozott senkise.</p>
<p class="center">*</p>
<p><span class="pagenum"><a name="Page_89" id=
"Page_89">-89-</a></span></p>
<p>A kaput már csukták. Egy rabszolga kürtöt fujt meg. A lovasok
kifelé nógatták a lovukat.</p>
<p>Besötétedett.</p>
<p>Atilla palotájából nyolcz fáklya indult ki. A nyolcz fáklyát
nyolcz gyalog-szolga vitte. Közöttük fehér lovon Atilla
léptetett.</p>
<p>A fáklyások Rika királyné palotája előtt állottak meg.</p>
<p>Atilla leszállt a lováról, és bement.</p>
<p>A fáklyákat eloltották. Csak egy fáklya maradt égve. Annak a
világánál tértek haza a szolgák.</p>
<h2>XVI.</h2>
<p>Kora hajnalban indultunk. A nap még nem kelt föl, csak a
pirossága terjedt. A sátorvárost a csordások és kondások kürtje
riogta be. Kihuztuk a földből az utolsó sátorfákat is, és a
szekerekre raktuk. Az urak lóra ültek. Én is.</p>
<p>Még egy utolsó pillantást vetettem a faház felé. Az ablakokat
sötétvörös kárpitok borították. Egy se lebbent félre.</p>
<p>De a rózsa itt volt a szivemen. Beszivtam az illatát, és azt
gondoltam: Ez beszél helyette!</p>
<p>Egy gondolat háborgatott egész éjjel: ő adta-e csakugyan? Száz
gondolatom bólintva felelt reá, az az egy gondolatom azt mondta:
nem. Hátha véletlenül esett le? Hátha egy cseléd játszott velem? De
hátha mégis ő!</p>
<p>Csak legalább távolból is látnám, hogy a süvegemmel búcsút
inthetnék. De a sátorok már eltakarják a faházakat. Bőgő tehenek,
és röfögő disznók futnak az útra mindenünnen. Ostor pattog, és kürt
rivog. A nap már föllükken az éghatáron, és nappallá változtatja a
világot.</p>
<p>És nekem mennem kell. Minden lépés meszszebb visz, meszszebb.
<span class="pagenum"><a name="Page_90" id=
"Page_90">-90-</a></span></p>
<h2>XVII.</h2>
<p>Jó volna, ha az ember fejébe is lehetne zsilipet tenni. Hogy le
lehetne ereszteni egypár hétre; ne forognának némely kerekek.</p>
<p>Az én kerekeim lám azok forogtak, hogy Szabad-Görög is rabszolga
volt, s nyomorultabb rabszolga nálamnál. Nekem van nyolcz aranyom
és még ezenkivül száz. Szabad-Görögnek nem volt egy denárja se, de
elment a csatába és harczolt. Fölszabadították; gazdagságra kapott
és hun nőt szerzett feleségül.</p>
<p>Itt lett volna jó megállítani a malmot!</p>
<p>Nem tudtam sem enni, sem aludni, mióta hazaútra keltünk. De
hogyan forduljak vissza? Hogyan váljak meg a gazdámtól?
Megmondhatom-e neki, hogy egy olyan leányhoz térek vissza, aki
bizonyára Atilla egyik fiának van nevelve?</p>
<p>Arra gondoltam, hogy otthagyom a száz aranyamat s
visszaszököm.</p>
<p>Arra gondoltam, hogy elveszek száz aranyat a gazdám pénzéből.
Ezt a gondolatot szinte rémülettel vetettem vissza.</p>
<p>Aztán arra gondoltam, hogy leheveredek az útfélre és elmaradok a
társaságtól; aztán visszamegyek Rika királynéhoz. Szolgálatot kérek
tőle. Hiszen tudja, hogy szabad ember vagyok.</p>
<p>De hátha már elfelejtette azt a beszélgetést? Az ilyen nagyúri
hölgyeknek más gondjuk is van. Hátha el se fogad! Hiszen az utolsó
napokban nem fogadott! Hátha azt gondolja, hogy szökevény vagyok, s
visszakisértet a gazdámhoz!</p>
<p>Éjjelenkint, ha ébren voltam, néztem a holdvilágot, és
könnyeztem. Ha aludtam, álmomban a csaták viharában forogtam,
embereket öltem; föltéptem a mellöket, és ittam a véröket: vagy
engem öltek, s ők itták az én véremet. Nekem egyáltalán borzasztó
<span class="pagenum"><a name="Page_91" id=
"Page_91">-91-</a></span> gondolat volt a csata, ahol ezrek ölnek
ezreket. Ha a tulajdon orromvére folyt, azt is irtózással néztem.
De az a gyönyörködtető kép, hogy olyan úr lehetek, mint
Szabad-Görög, minden más érzést elnyomott.</p>
<p>Már jól elhagytuk az Iszter-folyót, amelynek neve más nyelvekben
Duna, midőn az előre menő katonáink szembejövő csapatot
jeleztek.</p>
<p>Vigilász volt az, aki Eszlászszal s valami harmincz
szökevénynyel utazott visszafelé Atillához. Az ebéd ideje még
messzé volt, hát csak rövid beszélgetésre állottunk meg. Az uraink
elmondták, hogy Atilla mit válaszol a császárnak, azzal elváltunk:
ő ment északnak, mi mentünk délnek.</p>
<p>Délben elő kellett vennem az írószereket Útközben három karóba
húzott embert láttunk, – én csak messziről, – Priszkosz azt iratta
fel velem, meg más apróságokat. Azután hogy a nap igen melegen
sütött, az urak lefeküdtek aludni.</p>
<p>Erdőben voltunk, és csak sátorvonás nélkül egy tölgyfa hűvösén
ebédeltünk. Én egy szomszédos fa árnyékán ültem. Előttem papiros és
kalamáris. Az uramra néztem. Hanyattfekve aludt. Három rabszolga
legyezte őket csendesen.</p>
<p>Egy gondolat ébredt bennem, a mely szinte elkábított a
terhével.</p>
<p>Tiszta papirost vettem ki a tékából és ezt írtam reá:</p>
<div class="blockquot">
<p>Tisztelettel Csáth úrnak.</p>
<p>Uram, te a lefolyt napok alatt oly szives voltál hozzám, hogy az
úton szüntelen azon gondolkoztam: miképpen viszonozhatnám a
jóságodat? Te adtál nekem egy gyönyörű paripát, én adok neked egy
rabszolgát, a kinek még félesztendeje van leszolgálni való.</p>
<p>Ez a rabszolga kincset ér: a memóriája olyan, mint a viasz. Száz
különféle számot mondhatsz el előtte, utánad mondja. Száz idegen
nevet mondhatsz el előtte, megtartja a fejében. Tud görögül,
<span class="pagenum"><a name="Page_92" id=
"Page_92">-92-</a></span> latinul és hunul. Jártas a históriában,
filozófiában, geografiában, grammatikában és kaligrafiában. A neve
Theofil, de én Zétának neveztem, s erre a névre szokott. Fogadd őt
tőlem ajándékul.</p>
<p class="center">Tisztelőd</p>
<p class="right"><i>Priszkosz rhetor</i>.</p>
</div>
<p>Az uram pecsétje ott volt a kis tábori iróasztalban.
Bepecsételtem a levelet és a keblembe rejtettem.</p>
<p>Ismét az urakra néztem. Aludtak jóizűen. A szolgák is
bólogattak.</p>
<p>Irtam egy másik levelet is ekképpen:</p>
<div class="blockquot">
<p>Priszkosz rhetornak, uramnak és atyámnak.</p>
<p>Bármennyire szeretlek is uram, elválok tőled. Nem mondhatom meg
az okát, csak arra kérlek, ne vádolj engem hálátlansággal, mert én
könnyes szemmel gondolok reád örökké.</p>
<p>Száz szoliduszt voltál kegyes nekem ajándékozni. Én ezt egy
hiján kivettem a tarsolyodból, s kérlek, hogy ezért ne haragudjál.
Az az egy, a ló ára, a melyre szükségem van.</p>
<p>Isten veled! Élj boldogul!</p>
<p class="right">Holtig rád emlékező szolgád<br />
<i>Zéta</i>.</p>
</div>
<p>Ezt belezártam az iróasztal fiókjába, s a kulcsot meg a gazdám
ünnepi tógájába tettem. Majd megtalálja otthon.</p>
<p>Azután rémültre torzítottam az arczomat: a szolgákhoz mentem, s
azt mondtam nekik, hogy a pénzem elveszett; bizonyosan akkor esett
le, a mikor itattunk; csak azt nem tudom, reggel-e vagy délben?</p>
<p>Láttam az arczukon, hogy örülnek a bajomon. Irigyeim voltak és
rosszakaróim.</p>
<p>– Mondjátok meg az uramnak, – szóltam a lovamra ülve, – hogy ha
estére nem térek vissza, ne <span class="pagenum"><a name="Page_93"
id="Page_93">-93-</a></span> aggódjék. Meghálok valahol, és holnap
vagy holnapután utólérem a társaságot.</p>
<p>S elügettem.</p>
<p>Amint túl voltam az út elhajlásán, sebes vágtatással mentem
tovább.</p>
<p>Vigilászékat két óra mulva utólértem. Elmondtam nekik, hogy a
gazdám valami fontos ügyben visszaküld és kéreti, hogy engem
tekintsen az úton a maga szolgájának, noha én már rabszolga nem
vagyok.</p>
<p>Vigilász a fiával utazott, a kit világlátni vett maga mellé.
Mafla és tudatlan fiú, hebegő is, de igen komoly.</p>
<p>Vigilászt meglepte az odaérkezésem. Jódarabig faggatott, hogy mi
dolga van az én uramnak Csáthtal? Azután, mikor látta, hogy én nem
tudom, tünődve tért vissza a tiszthez, a ki a szökevényeket
kisérte, s a kivel az úton folyton beszélgetett.</p>
<p>Én hátra nézegettem, hogy nem üldöznek-e? Az arczom égett.
Szívem remegett, mint a nyárfalevél. Oh hogyisne: loptam, csaltam,
gazságot követtem el! Soha nem hittem volna magamról, hogy ennyire
elaljasodok!</p>
<h2>XVIII.</h2>
<p>Egy augusztusi estén elértük a Dunát, Atilla országának a
határát.</p>
<p>A nap már lehajlóban volt, s Vigilász azt kérdezte Eszlásztól,
hogy nem lenne-e jobb az innenső parton vonni sátort?</p>
<p>Mert a tulsó parton határsértőket és szökevényeket szoktak
kivégezni, s a holttesteket ott hagyják a fákon intőjelül. Hát ez
nem estére való látványosság.</p>
<p>Eszlász azt gondolta, hogy Vigilász a határőrző hunok
kelletlenkedéseitől akarja magát kimélni.</p>
<p>– Dehogyis, – felelte. – A határőrök lapulnak, ha engem látnak.
Gyerünk csak át. Ezzel is beljebb vagyunk. <span class=
"pagenum"><a name="Page_94" id="Page_94">-94-</a></span></p>
<p>A kürtjéhez nyult és hunosan megfujta.</p>
<p>De negyedóra is beletelt, míg megindult a komp a tulsó parton.
Két födetlen fejü hun hajtotta át, gyorsan kapkodva a kötélhez.</p>
<p>– Ördög bujjék a bocskorotokba! – káromkodott Eszlász, – hol a
pokolba tátogattok!</p>
<p>– Akasztanak, – felelte az egyik hun. – Azt néztük.</p>
<p>– Mi nézni való van azon, – dörmögött Eszlász. – Nektek itt a
helyetek!</p>
<p>– Római szokás szerint akasztottak: keresztre, – mentegetődzött
a hun. – Ilyet nem mindennap látni. Aztán nem is egyet, hanem
kettőt.</p>
<p>Megpöködte a markát és megint szólt:</p>
<p>– A rómaiak bezzeg értik. Nem hiába tanult nép az, de tudják is
a módját! Igaz-e Kovács!</p>
<p>– De igaz ám, – feleli a másik, – az hát mögemlögeti a
másvilágon is, a kit így kűdenek oda.</p>
<p>Mink némán állottunk a lovaink mellett. A víz aranyosan vibrált
a távolban. Az Iszter talán legnagyobb folyama a világnak. Engem
mindig csodálkozás fog el, mikor azt a rengeteg édesvizet meglátom.
De akkor valami nehéz érzéssel néztem.</p>
<p>A partra léptünk. Ott már tiz-tizenöt hun várt bennünket.
Valamennyien ingben és gatyában voltak. A révész-gazda előlépett,
és kérdezte Eszlászt, hogy mit parancsol?</p>
<p>– Süssetek két birkát, – felelte Eszlász. – De hamarosan! Ha
marad belőle, a raboknak is juthat.</p>
<p>Eszlász mindig evett s mindig ivott és sokat pörölt, de
máskülönben csupa jóság volt az az ember.</p>
<p>A szolgák egy kerek kopár térségen állították föl a sátorokat.
Ott már készen voltak a lyukak és ki volt taposva a föld. Két
kereskedőféle is sátorozott ott. Azok visszatérőben voltak
Konstantinápolyba.</p>
<p>Ahogy megfordultam keletnek, csak összerettentem. Egy kis kopár
dombon ott állt a két keresztfa s rajta fehérlett két meztelen
ember. <span class="pagenum"><a name="Page_95" id=
"Page_95">-95-</a></span></p>
<p>Figyelmeztettem Vigilászt. Ő is összeborzadt.</p>
<p>– Eredj a sátorba! – kiáltott a fiára. – Oda ne nézz!</p>
<p>– Mit vétettek ezek? – kérdezte Eszlász az egyik huntól.</p>
<p>– Hát a gazemberek megölték a gazdájukat és megszöktek. Ide
jönnek ma egy hete, hogy vigyük őket által. A révész-gazda látja a
pofájukon, hogy rabszolgák. Azt mondja: hol a szabadságlevél? A két
római megijed. Hebegnek, hogy elvesztették. Persze nekünk se
kellett több, megfogtuk őket. Kivallattuk, hogy hová valók? Egy
lovaslegény tegnap este hozta meg a hírit, hogy megölték az urukat,
asszonyukat, két kis gyermeket is, s hogy föl kell őket itt a
parton magasztalni. Hát a hóhér reggel az öregebbiket akasztotta
föl, délután meg a fiatalabbikat.</p>
<p>Az egyik fölfeszített már mozdulatlan volt, de a másik szüntelen
a fejét emelgette és jajgatott.</p>
<p>Odamentünk Vigilászszal és kérdeztük, hogy nincs-e valami
izenete az otthonvalóinak?</p>
<p>De nem olyan állapotban volt az, hogy felelhetett volna. A
verejték csurgott a homlokáról, a könny folyt a szeméből és a nyál
a szájából, mint a veszett kutyának. Olykor hörgött, de oly
irtózatos orrhangon, hogy rémes álmaimban mindig azt hallom.
Egyszer meg fölemelte a fejét és így hörgött:</p>
<p>– Vizet, vizet!</p>
<p>A keresztfát valami húsz lovas hun állta körül. Előttük nők meg
gyermekek bámészkodtak. Egy asszony ott ültében szoptatta a
csecsemőjét. De a műveletlen ember érzéketlen. Olyan, mint a
gyermek, a melyik madárral játszik. Nem érti azt, hogy a madár
szenved. Látványosság és mulatság neki az. Ezek az emberek is itt
ülnek. Érdekes nekik, hogyan hal meg az ember. Egyebet nem
éreznek.</p>
<p>– Nincs-e bennetek emberi szív! – kiáltott rájok Vigilász.
<span class="pagenum"><a name="Page_96" id=
"Page_96">-96-</a></span></p>
<p>– Uram, – felelte az egyik hun, – itt a fazék. Az imént hoztam
neki.</p>
<p>– Hát hozz neki mégegyszer.</p>
<p>A kereszten szenvedő rabszolga annyi idős lehetett, mint én. A
másik már meghalt. Az arczát nem lehetett látni, mert lefelé
hajlott, s előre hullt hosszú ősz haja eltakarta.</p>
<p>Csak a szerencsétlen ifjú élt még. Azt alig fél órája
szegezhették fel, mert a kezéből még csepegett a vér, és a lába
alatt is tócsába gyűlt.</p>
<p>De ő nem a sebeket jajgatta, hanem hogy a háta fáj.</p>
<p>Aztán ismét vizet kért.</p>
<p>– Jaj a hátam! – hörögte időnkint.</p>
<p>A keresztfához még oda volt támasztva a hóhér létrája. A hun már
visszatért. Fölment a létrán és odatartotta a fazekat a szenvedő
szájához.</p>
<p>A hunok komoly érdeklődéssel nézték, hogy hogyan iszik.</p>
<p>A mint a víztől megenyhült, meglátott bennünket, s megismert a
ruhánkról, hogy római alattvalók vagyunk.</p>
<p>– Könyörüljetek! – nyöszörögte. – Szúrjatok át!</p>
<p>Én nem bírtam tovább hallgatni, visszamentem a sátorokhoz, s
egész este úgy éreztem, mintha jeges víz folyna az ereimben. Kis
idő multán Vigilász is visszatért. Kérdezte Eszlászt, hogy nem
lehetne-e átszúrni azt a szerencsétlent?</p>
<p>– Nem, – felelte Eszlász. – Gyilkos volt és szökevény. Kettős
halállal kell az ilyennek meghalnia.</p>
<p>Mindnyájan fürödni mentünk, mert a nap forró volt és az út pora
égető.</p>
<p>Mikor visszatértünk, már leáldozott a nap, s a messzeterjedő
parti füzesből elhomályzott az éjszaka.</p>
<p>A révészek ott bámészkodtak már a tűz körül.</p>
<p>– Ember, – mondottam félrehúzódva egy hegyes süvegű hun
legénynek. Igen sajnálom azt a keresztre <span class=
"pagenum"><a name="Page_97" id="Page_97">-97-</a></span> feszített
rabot. Nem szúrnád-e szíven jó pénzért?</p>
<p>– Lehet, – felelte hunyorítva. – Mit adsz?</p>
<p>– Egy aranyat.</p>
<p>A hun megpöngette egy kövön az aranyat s eltünt. Egyideig még
hallottuk az éji csöndben a jajgatást. Azután egyszerre
elcsöndesedett. Csak a legelő lovak halk fű-ropogtatását lehetett
hallani az éjszakában.</p>
<h2>XIX.</h2>
<p>Én a szabadban háltam a katonák között.</p>
<p>Az ég felhős volt. A hold se világított, hát korán
lefeküdtünk.</p>
<p>De nem birtam aludni. Még ma nem vagyok rabszolga; még ma valami
okon visszatérhetek. De mi lesz velem, ha elhagyjuk ezt a partot, s
akkor okosodok rá, hogy őrültség, a mit cselekszem. Akkor már nem
lesz itt Vigilász, sem Eszlász; nincs a ki tanuskodjék, hogy nem
vagyok szökevény rabszolga. Hátha majd beállok Csáthhoz és onnan
jövök el? Hogyan jövök át a határon? Hiszen Atilla határőrei eleven
láncz gyanánt állják körül az egész birodalmat és talán engem is
ilyen halál ér, mint azt a két szökevényt.</p>
<p>Az apokalipszisz rémei lengedeztek körül, s homlokomat kiverte a
verejték.</p>
<p>De ha a leányra gondoltam, rózsaszínűvé vált az éjszaka, s rémek
helyett galambokat láttam. Nincs példa nélkül a történelemben, hogy
előkelő nők rabszolgáknak a rabjaivá váltak. Emberi törvényt az
emberi szívre rátenni nem lehet. A szívnek külön törvényei vannak.
Az ész megvédi a rabszolgát; a szív megcsókolja.</p>
<p>A rózsa kis papirosba takartan a mellemen rejtőzködött. Már
hervadt volt, de az illata nem veszett el.</p>
<p>– A te lelked ez az illat Emőke. Te adtad nekem ebben a rózsában
a lelkedet! <span class="pagenum"><a name="Page_98" id=
"Page_98">-98-</a></span></p>
<h2>XX.</h2>
<p>Ugyanazon az úton haladtunk Atilla városába, a melyiken már
egyszer jártam, csakhogy akkor Maksziminosznak szüntelen kellett
élelmet vennie, Eszlász meg egy rézpénzt sem engedett költenünk.
Később tudtam meg, hogy ez szándékosan történt.</p>
<p>Mikor a Tiszának ahhoz a kanyarulatához érkeztünk, a hol
Emőkével az a szóváltásom volt, bejártam a helyet, hogy a
fátyoldarabot megtaláljam. De nem találtam meg. Vagy a szél fujta
el, vagy valamelyik pásztor vitte el. A fű zöld volt akkor a mezőn
és virágokkal kevert; azóta a nyári hőségben minden elaszott. És
akkor még lábán állt a termés mindenfelé. Most sárga tarlók között
mentünk heteken át. Néhol még arattak is. Mindenütt a rabszolgák
arattak. A hun nem dolgozik.</p>
<p>Jövet is kerestem a fátyolt, de már akkor sem találtam.
Szerettem volna a rózsát belétakarni.</p>
<p>Perczekig álltam azon a helyen, a hol egykor az a találkozásunk
volt. Emőkére gondoltam.</p>
<p>Egy vén buczkós fűzfa álldogált ott magában. Nem lenne-e jó,
gondoltam, ha elásnám a tövibe az aranyaimat? Ki tudja mi történik
velem? Én ezt a helyet mindig megtalálom. Ki keresgélne a
földben?</p>
<p>Körülnéztem. A társaság már előrehaladt. Az úton nem jött
utánunk senki.</p>
<p>Hozzákötöttem a lovamat a fűzfához és a tőrömmel jó két arasznyi
mély lyukat ástam.</p>
<p>A száz szolidusból kettő hiányzott. Hozzátettem a kettőt a
királyné pénzéből. A bőrzacskóval együtt belenyomtam a lyukba. Egy
nagy röget tapostam rá, s a nyomomat porral szórtam be.</p>
<p>Ez volt életemnek első szerencsés gondolata. Az a pénz segített
vissza idők multán Konstantinápolyba, a hol ezeket a sorokat írom,
s azzal a pénzzel építettem meg a tenger partján az én boldog kis
fészkemet. <span class="pagenum"><a name="Page_99" id=
"Page_99">-99-</a></span></p>
<h2>XXI.</h2>
<p>Dél volt, mikor elértük Atilla városát. A nap égetőn sütött. A
kutyák a nyelvüket lógatva ültek az árnyékon is.</p>
<p>A város szélén Eszlász megállított bennünket, s lovast küldött
előre, hogy az érkezésünket Atillának megjelentse.</p>
<p>Én ott el akartam válni a társaságtól, de Eszlász rámbődült:</p>
<p>– Egy tapodtat se!</p>
<p>Már akkor vörös volt a képe. A szemei szinte kidagadtak a
haragtól.</p>
<p>Különös, hogy ez a jó barátságos ember egyszerre így
megváltozott! Mindnyájan elhülve néztünk reá. Az ember azt
gondolná: veszett kutya harapott belé.</p>
<p>Körülbelül egy óra mulva egy csapat lovas hun robogott hozzánk.
A süvegükön ragyogó ezüst csillag. Tehát a király testőrei.</p>
<p>Köszöntek Eszlásznak, és látszott az arczukon, hogy a parancsára
várnak.</p>
<p>– Szálljatok le tízen, brummogta Eszlász rideg hangon.</p>
<p>Azután hogy leszálltak, még ridegebben ránk mutatott:</p>
<p>– Kötözzétek meg mind a hármat!</p>
<p>Bennem megfagyott a vér. Vigilász is elsápadt.</p>
<p>– Tiltakozom az ilyen bánásmód ellen – kiáltotta hátralépve. –
Én a császár követe vagyok! Követet bántani nem szabad!</p>
<p>– Kötözzétek meg! – ismételte Eszlász.</p>
<p>A katonák megkötöztek bennünket: Vigilászt, a fiát, meg
engem.</p>
<p>A rabkisérő tiszt, rátámadt Eszlászra:</p>
<p>– Hogy mertek így bánni a mi követünkkel! Ő a császár személyét
viseli itt. Nem voltál-e te is követ, nem viselted-e Atilla
személyét két izben is nálunk? <span class="pagenum"><a name=
"Page_100" id="Page_100">-100-</a></span></p>
<p>Eszlász az egész úton együtt ivott és barátkozott azzal a
katonával. A kérdésére csak félvállról pökte oda:</p>
<p>– Felelek azért, a mit cselekszem.</p>
<p>– Uram! – kiáltottam én is méltatlankodva. Nem tudod-e, hogy én
Vigilász úrhoz nem tartozom?</p>
<p>Mert akkor már sejtettem, hogy az a rókaképű Vigilász rossz fát
tett a tűzre.</p>
<p>De nekem Eszlász nem is felelt.</p>
<p>– Motozzátok meg őket, – mondotta, mikor már a kezünk hátra volt
kötve.</p>
<p>Vigilászt motozták meg először. Az inge alatt egy bőrövben
találtak hetven aranyat, a fiánál ugyanannyit; tőlem a királyné
erszényét meg a Csáthnak szóló levelet vették el.</p>
<p>Azután a Vigilász ládáit bontották föl. A szekér közepén egy
közönséges fenyőfa ládában vaspántos kis ládát találtak, csak
akkorát, mint egy csecsemő koporsója, de az a láda olyan nehéz
volt, hogy két embernek kellett kiemelnie.</p>
<p>A többi ládában élelem volt: rizs, búza, szárított hal, aszalt
gyümölcs; két ládában ruhaféle.</p>
<p>Eszlász a vasládára mutatott.</p>
<p>– Ennek a kulcsa hol van?</p>
<p>– A nyakamban, – felelte Vigilász.</p>
<p>És újból fenyegetődzött:</p>
<p>– Meglásd, hogy megkeserülöd ezt! A római birodalom szereti a
békét, de ez nem jelenti azt, hogy gyengébb a hunoknál.</p>
<p>A római tiszt hátatfordítva állt Eszlásznak. Megfordult és
megvetően szólott:</p>
<p>– Itt várok estig, míg az emberek és barmok pihennek. Azután
visszatérek és megjelentem a császárnak, hogy ha a barbárokkal
barátkozunk, a kezünkben bot legyen.</p>
<p>Ez sértő szó volt, és én azt vártam, hogy Eszlász megrohanja. Az
a vékonylábú tiszt annyi lett volna annak a testes hunnak, mint
elefántnak a majom. <span class="pagenum"><a name="Page_101" id=
"Page_101">-101-</a></span> De nemhogy eltaposta volna, sőt inkább
barátságosan felelt neki:</p>
<p>– Én meg arra szólítalak, – ígymond, – hogy jer velem! Tiszt
vagy és becsületes ember. A kardodat nem veszem el. De
kényszerítelek, hogy velünk jőjj és győződjél meg arról, hogy nem
mi vagyunk a barbárok, hanem ti.</p>
<p>Azzal intett a testőröknek, hogy induljanak.</p>
<p>A tiszt darabig habozva állt, azután hogy Eszlász lóra ült, s
neki is intett, hogy hasonlóképen cselekedjék, hát csak fölfordult
ő is a lovára, s megindult Eszlász mellett.</p>
<p>Szótlanul haladtunk át a város utczáján. Utánunk egy szekéren
hozták a vaspántos ládát, s a tőlünk elkobzott két fontnyi aranyat.
Eszlász se beszélt. A tisztünk is csak magában tajtékzott.</p>
<p>A sátorok árnyékából előszaladtak a nők és a gyermekek és
bámulták a különös bevonulást.</p>
<h2>XXII.</h2>
<p>Tizenegy óra tájban (a hun óra szerint délután három órakor)
elérkeztünk Atilla palotájához.</p>
<p>Útközben pillantást vetettem Csáthék ablakaira, meg a Rika
királyné palotájára, de nagy megkönnyebbülésemre nem láttam senkit
az ismerős hölgyek közül.</p>
<p>Egyenesen a palotába mentünk. Bevezettek bennünket egy nagy
terembe, a melynek az egyik oldala keletfelől nyilt oldalú volt;
csupán hat karcsú oszlop tartotta.</p>
<p>A teremben csak egy trónforma, barna szék állt. A falakon semmi
dísz, csak sötétvörös keleti szőnyegek.</p>
<p>Mikor beléptünk, Atilla az oszlopok alatt állt. Olyanféle fehér
ruha volt rajta, mint a közhunokon, de bő és finom gyolcsból való.
Az ing fölött azonban <span class="pagenum"><a name="Page_102" id=
"Page_102">-102-</a></span> könnyű dolmányt viselt, a fején meg
fölgyűrt karimájú fekete posztó süveget. Körülötte: Edekon, Csáth,
a fővezér, Berki, Orgovány, bikafejű Mácsa, Kászon, Upor, Vacsar,
szóval a főurak, és egy alacsony, hosszú szakállú és hegyesfülű
öreg úr, Ardarik király, a kit akkor láttam először. Meg még valami
öt testőr, köztük egy álmos, fiatal írnok.</p>
<div class="figcenter" style="width: 432px;"><a href=
"images/i009hq.jpg"><img src="images/i009.jpg" alt=
"Minek ez a sok arany? Miért hoztad?" title=
"Minek ez a sok arany? Miért hoztad?" /></a>
<p class="caption">Minek ez a sok arany? Miért hoztad?</p>
</div>
<p>Eszlász előlépett. Levette a süvegét és meghajolt.</p>
<p>– Uram, – mondotta, – itt van Vigilász. Megmotoztuk őt. Ezeket
az aranyakat találtuk nála.</p>
<p>A szolgák már akkor letették a ládát, s föl is nyitották. Az
arany egyetlen nagy bőrzsákba volt kötve; hogy azt is megnyitották,
zizegve ömlött ki a ládából.</p>
<p>Eszlász folytatta:</p>
<p>– A ládában van száz font arany, vagyis körülbelül nyolczszáz
szolidus. Ezenkívül nála volt ez az öv. Szintén arany van benne.
Körülbelül egy font. A fiánál ugyanennyi.</p>
<p>Aztán rám mutatott:</p>
<p>– Ezt a rabszolgát is ide hozattam. Priszkosznak a rabszolgája.
Az úton csatlakozott hozzánk. Ennél is volt hat arany, de ezenkivül
egy lepecsételt levél is. Gondoltam: ezt a levelet is idehozom.</p>
<p>Azzal letette a levelet az aranyhalomra.</p>
<p>Atilla keresztbe fonta a karjait és Vigilászra nézett.</p>
<p>– Minek ez a sok arany? Miért hoztad? – kérdezte nyugodt, hideg
hangon.</p>
<p>– Uram, – hebegte Vigilász, – sok cseléd és sok barom kell az
ilyen útra. Hol lovat kell venni, hol ökröt. Azonkívül az élelem…
Néhány rabszolgát is óhajtottam kiváltani…</p>
<p>Elakadt. Az arcza sápadt volt. Homlokát verejték verte ki.</p>
<p>Atilla arcza megváltozott. Olyan haragosan nézett reá, hogy alig
mertem lélekzeni.</p>
<p>– Igazat beszélj! – dördült rá a király. <span class=
"pagenum"><a name="Page_103" id="Page_103">-103-</a></span></p>
<p>S újra nyugalmat erőltetve magára, folytatta:</p>
<p>– Az úton nem volt költséged élelemre. Barmaid ha mind
elhullottak volna is, ennek a pénznek a századrésze is elég, hogy
újra megvedd. Arra pedig bizonyára emlékezel, hogy megtiltottam a
rabszolgák kiváltását.</p>
<p>A kardjára csapott, s ingerülten szólott:</p>
<p>– Megmondod-e, hogy minek hoztad ezt a száz font aranyat?</p>
<p>– Uram, – felelte síró hangon Vigilász, – nem mondhatok
egyebet.</p>
<p>– Nem? Majd meglássuk.</p>
<p>A testőrökre pillantott.</p>
<p>– Ha tüstént nem vallasz, a fiad itt hal meg a szemed előtt.</p>
<p>Öt testőr kivonta a kardját. Az ércznek az a hideg csesszenése,
az a csend, a további parancsra való várakozás, lélekzetelállító
valami volt. A vér, azt hiszem, megfagyott bennem, mint a patak
vize télen. Éreztem, hogy itt valami sötét titok van. Benne vagyok
ártatlanul valami gazságban.</p>
<p>– Apám! – sikoltotta a fiú. – Könyörülj rajtam! Megölnek!</p>
<p>– Uram, – nyöszörgött Vigilász a térdére esve. – Mindent
megvallok… Csak a fiamat ne bántsd!</p>
<p>– Hát beszélj. De amint az első hazug szót kimondod, a kardok a
fiad mellébe mélyednek.</p>
<p>Székért intett. Odavitték. Beleült. És a szék karjára könyökölve
várta a vallomást.</p>
<p>– Uram, – kezdette Vigilász vaczogva, – ez az arany bűndíj. A te
felséges életed díja.</p>
<p>S arcza olyan volt, mint az akasztófa alatt álló ember
arcza.</p>
<p>– Elejéről kezdd.</p>
<p>– Mikor Edekon úr nálunk járt Oreszteszszel, a császár
Krizafiosz úrra bízta őket, hogy úri helyet és jó ellátást
kapjanak. Krizafiosz, a testőrök kapitánya, hatalmas úr és kedves
embere a császárnak. Ő mindjárt <span class="pagenum"><a name=
"Page_104" id="Page_104">-104-</a></span> házigazdaképen bánt a
követekkel. Elvitte őket a városba; megmutogatta nekik a tengert, a
régi Bizáncz falait, az aranykaput, a temetőt; a hippodromot, a
Zsófia-templomot, nagy Konstantinosz porfiroszlopát, a lámpaházat,
szóval mindent. A tolmács én voltam.</p>
<p>Atilla Edekonra pillantott. A tekintetével kérdezte, hogy
Vigilász igazat beszél-e?</p>
<p>Edekon bólintott.</p>
<p>Vigiliász folytatta:</p>
<p>– Edekon úr különösen a palotákon és a művészi kincseken
bámuldozott. «Ezek aztán gyönyörű házak! – mondotta. – Nem hiába
egyhelyen lakó nép vagytok, de ki is fejlődött nálatok a házépítés
művészete!» Krizafiosz erre így felelt: – «Mindenkinek olyan a
háza, a milyent az esze megérdemel. A szerencsét az ember maga
csinálja.» – «Nem értelek.» – felelte Edekon úr. – «Én akárhogyan
akarnám is, ilyen palotám sohasem lehetne.» – «De lehet,» –
bizonyozott Krizafiosz, – «ha te nagyon akarnád, hun barátom, neked
is lehetne ilyen palotád; márványlépcsős, aranytetős, mellette egy
gyönyörű kerted, kert alatt a tenger.»</p>
<p>S a míg így beszélt Vigilász, olyan volt, mint egy beszélő
halott. Én csak vártam, hogy micsoda rettenetesség gombolyodik ki
ebből a beszédből.</p>
<p>– «Ne tréfálj velem,» – felelte Edekon úr. – «Azt csak
gondolhatod, hogy egy ilyen palota álomképnek is értékes. De már
hogy juthatnék én ilyenhez?» – Krizafiosz mosolygott, aztán azt
mondta nekem, hogy maradjak hátra Edekon úrral és mondjam neki,
hogy ha komolyan áhítozik egy szép márványpalotára, délben jőjjön
el ebédre Krizafioszhoz, de egyedül, teljesen egyedül. Hát délben
Edekon úr meg is jelent. Én kisértem föl a társalgó-szobába. Edekon
úr ott még inkább elámult. Sorra tapogatta a kárpitokat, a székek
és a kerevetek szövetét, megbámulta a képeket, a kígyóalakú
asztallábat, szóval <span class="pagenum"><a name="Page_105" id=
"Page_105">-105-</a></span> mindent. Akkor, hogy le is ült végre,
Krizafiosz azt mondja neki: – «Miféle hivatalban vagy te
Atillánál?» – «Nálunk nincsenek hivatalok,» – felelte Edekon úr. –
«Én csupán belső embere vagyok az én uramnak, s én is a
testőrségnek parancsolok, mint te itten.» – «Szabad bejáratod van
az uradhoz?» – «Szabad.» – «Éjjel is, a mikor alszik?» – «Éjjel
is,» – felelte Edekon úr.</p>
<p>Edekon mosolygott. S hogy akkor Atilla ránézett, megszólalt:</p>
<p>– Milyen jól emlékszik a róka!</p>
<p>Atilla hátradőlt a karosszéken. Kardját a lába közé vette.
Vigilász folytatta:</p>
<p>– Krizafiosz másra fordította akkor a beszédet. Ebédeljünk,
úgymond, előbb. Hát ebédeltünk, de csak hárman. Ebéd után azt
mondja Krizafiosz Edekon úrnak: Hát én hitemet és becsületemet
kötöm, hogy bármelyik palotát megkapod, ha akarod s még kincsed is
lesz annyi, a mennyiről most nem is álmodhatsz, de mielőtt szólnék,
add kezedet és esküdj meg, hogy a miket mondani fogok, ha el nem
fogadod, titokban tartod, soha ez életben senkivel nem közlöd, mert
nagy baj lenne belőle. Edekon úr kezet adott, s mind a hárman
megesküdtünk, hogy a szó titok marad. De uram, király, én nem
tehettem másképen. Én szolga vagyok. Negyven szolidus az egész
esztendei fizetésem és nekem tolmácsolnom kell, a mit mondanak. Én
csak eszköz vagyok, nem is ember. Én nem tettem a magam lelkéből
semmit.</p>
<p>És tovább beszélt. A titok szinte darabonkint szakadt belőle.
Atilla nyugodt volt. Én ólomsúlyt éreztem a mellemen.</p>
<p>Hát Vigilász folytatta:</p>
<p>– Az eskü után így szólt Krizafiosz: ha te bejáratos vagy
<i>éjjel is</i> Atillához, nem találnál-e módot arra, hogy
<i>Atilla hamarabb lássa az őseit, mint a hogy a természet rendje
szerint láthatná?</i> – «Szóval, hogy megöljem,» felelte nyugodtan
Edekon úr. <span class="pagenum"><a name="Page_106" id=
"Page_106">-106-</a></span></p>
<p>Atilla megmozdult. A főurak szinte meghördültek a haragtól.</p>
<p>– Folytasd! – parancsolta Atilla.</p>
<p>Vigilász nehéz lélekzettel, a félelemtől verejtékezve beszélt
tovább:</p>
<p>– «Nem mondtam azt,» – szólott rá Krizafiosz, – «én csak azt
mondtam, hogy az Atilla óráját meg lehet talán változtatni». –
«Beszéljünk nyiltan,» – szólt Edekon úr, – «ti görögök egyik szóval
a másikat kerülgetitek. Az ajánlat világos: az én dolgom az, hogy
megöljem Atillát, a ti dolgotok meg az, hogy adjátok a palotát s a
hozzávaló kincseket. De mit mond erre a császár?» – «A császárral
beszéltem» – felelte most már egyenesen Krizafiosz. – «Az én
számmal az ő szava szól.»</p>
<p>Atilla a padlóhoz ütötte a kardját.</p>
<p>– Gazemberek! – üvöltötte Urkon, egy nagyszemű, sovány, barna
főúr. S a kardját már félig kirántotta. Azonban Atilla egy
pillantással lefegyverezte őt.</p>
<p>Egy percznyi csönd támadt. Künn egy ló nyerített. Vigiliász
sápadt arczczal folytatta:</p>
<p>– Edekon úr elgondolkozott, aztán így szólt: «Ez nem csekély
föladat. Mennyi pénzt várhatok érte?» – «A mint mondottam», –
felelte Krizafiosz, – «választhatsz egy palotát, bármelyiket a
császárén kívül, akár, ha tetszik: ezt, a melyikben most vagyunk,
így, a hogyan van: szőnyegek, butorok, minden berendezés.
Ezenkívül, a mit adóképen fizetünk Atillának, egy évi adónak
megfelelő arany, vagyis hatezer font. Ez csak elég kincs?» –
«Elégnek elég,» – mondotta Edekon úr, – «de nekem már a gyilkosság
előtt is kell pénz: a testőröket meg kell vesztegetnem». – «Erről
beszélni se kell,» – felelte Krizafiosz. – «Ez külön számítódik.
Mennyit adjunk erre a czélra?» – «Ötven font elég», – mondotta
Edekon úr.</p>
<p>Én azt hittem, elájulok. Mi történik velünk, ha <span class=
"pagenum"><a name="Page_107" id="Page_107">-107-</a></span>
Vigilász elvégzi az elbeszélést? Hiszen ez a rettenetes ember
boszújában minden rómait keresztre feszíttet, a kit csak megfoghat.
Első sorban bizonyos, hogy a táborban található rómaiakat szedeti
össze.</p>
<p>Ránéztem Atillára. Ült mozdulatlanul, sötét, hallgató arczczal.
Micsoda vihar tombolhat máris ennek az embernek a lelkében!</p>
<p>És Vigilásznak beszélnie kell. A szerencsétlen minden szavával
egy-egy pallost emel a fejünk fölé. Csak perczek kérdése az
életünk.</p>
<p>– Krizafiosz fölkelt, – folytatta kriptai hangon Vigilász. –
Azonnal át akarta adni az ötven font aranyat. Azonban Edekon úr
visszatartóztatta: «Ne siessünk ezzel, – mondotta, – mert a
követtársaim megszagolhatnák, hogy sok az arany nálam, aztán
megérkezésünkkor Atilla apróra el szokta kérdezni, hogy szívesen
fogadtak-e bennünket és hogy kitől mennyi ajándékot kaptunk? Ennyi
arany, ha ajándéknak mondom, gyanut keltene.»</p>
<p>– Így volt, – bólintott reá Edekon.</p>
<p>Daliás, simára borotvált állú hun volt az az Edekon. Az arcza
becsületes és apró szemei észtől csillogók. A király benfentesei
közé tartozott. Ha országot és koronát kínáltak volna neki Atilla
egy hajaszáláért, akkor is elmondta volna Atillának.</p>
<p>A nagy emberek belső szolgái különös lelkek. Úgy élnek vele
mellette, mint a fűszál a fa tövén. A fa az életük. Számukra más
élet nincsen. Érzik, hogy ha a fa ledől, ők is elpusztulnak.</p>
<p>Vigilász folytatta:</p>
<p>– «Hanem», – mondotta Edekon úr, – «elmegyek én haza üres
kézzel, s jőjjön velem ez a tolmács (mármint én). Én aztán ettől
megizenem, hogy az ötven font aranyat mikor és hogyan küldjék.»
Krizafiosz csodálkozott az Edekon úr okosságán. – «Bölcs a te
beszéded», – mondotta. – «Úgy lesz jó, a hogyan gondolod. Én most
fölmegyek a császárhoz és közlöm vele, hogy benned emberünkre
<span class="pagenum"><a name="Page_108" id=
"Page_108">-108-</a></span> találtunk. Estére meghívlak vacsorára a
követtársaiddal együtt. S elmondom, hogy a császár mit szól a
vállalkozásodra?»</p>
<p>– Így volt, – bólintott reá Edekon a bajuszát sodorgatva.</p>
<p>– Engem, uram király, – folytatta Vigilász, – meg se kérdeztek,
hogy mi a véleményem. Én csak eb vagyok, uram: hol ide löknek, hol
amoda. Nem mondhatom, hogy <i>nem</i>, mert parancsolnak velem és
csak negyven szolidusz az évi fizetésem.</p>
<p>– Folytasd, – szólt komoran Atilla.</p>
<p>Hát Vigilász tovább beszélt:</p>
<p>– Krizafiosz fölment a császárhoz. Ott volt délutánhosszat. A
császár odahivatta Marcialosz urat is, a ki neki főtanácsosa. Mit
beszéltek, mit nem, én a tanácskozáson nem voltam. Csak este, mikor
a hun követ urak Krizafiosznál vacsoráztak, akkorra rendeltek ismét
oda tolmácsnak. A hogy kiültünk vacsora után a kertbe, a követ urak
a tengert, és a tenger túlsó partján ragyogó Krizopoliszt
nézegették; az asztalnál csak hárman maradtunk. Akkor Krizafiosz
Edekon úrhoz fordult és szólott imigyen: «A császár mindenképen
örül a vállalkozásodnak és megadja a jutalmat, a hogy én mondtam,
sőt azonfölül nagy udvari méltóságot is kapsz, nagyobbat, mint
Atillánál van. De a császár nem találja eléggé jelentős embernek
Vigilászt arra, hogy téged elkisérjen, hanem Maksziminoszt fogja
veled küldeni. Az előkelő ember; jó megjelenésű alak; az arcza is
megnyerő. Az lesz a követ s Vigilász csupán tolmács. De
Maksziminosz nincs beavatva a titokba; nem is szabad tudnia semmit.
Így volt-e uram? – kérdezte síró hangon Vigilász Edekont.</p>
<p>– Így, – felelte Edekon hideg mosolygással.</p>
<p>Vigilász megkönnyebbülten lélekzett:</p>
<p>– Hála az egeknek, hogy te is bizonyítod az ártatlanságomat. Hát
eljöttünk: Maksziminosz és Priszkosz meg én. Mikor először
beszéltünk veled, uram, <span class="pagenum"><a name="Page_109"
id="Page_109">-109-</a></span> Edekon úr megjelent a sátorunknál.
Félrehítt és azt mondta: «A véletlen is a kezünkre játszik: te mégy
vissza Konstantinápolyba a hátramaradt szökevényekért. Mikor
megjössz velök, gyanutlanul elhozhatod a pénzt, a mi a testőrök
megvesztegetésére való.» Nekem el kellett mennem a szökevényekért,
a kikből most harminczat hoztam, mert ezt te parancsoltad, uram
király; meg kellett hoznom a pénzt, mert ezt ők parancsolták. De
ötven font helyett száz fontot hoztam, mert azt mondták, hogy jobb,
ha bőven ereszti a pénzt Edekon úr: ne akadjon meg emmiatt.</p>
<p>Végzett. Nekem egyszerre megvilágosodott Vigilásznak sunyi,
titkolódzó magaviselete; Atilla haragja, a mikor őt Maksziminosz
mellett megpillantotta. Már akkor Atilla tudta a gazságot. Most
értettem csak, hogy miért követelte annyira a szökevényeket, holmi
ringy-rongy szemét népet, a mely idegen földre bujdosik s hun
köztük alig akad. Azért követelte, hogy Vigilásznak maga nyisson
okot a visszatérésre, s utána az egyedül való eljövetelre.</p>
<p>Akkor nyílt fel a szemem arra is, hogy miért tiltotta meg a
pénzköltést? Hiszen az ő országának javára válik, ha pénzt visznek
be és a hunok közt költik el. Ez is csak kelepcze volt, hogy a száz
fontnyi arany czélját elhazudni ne lehessen.</p>
<p>És ez az ostoba ember maga mellé vette a fiát is arra a nagy
látványosságra, hogy hogyan temetnek királyt Hunniában?</p>
<p>Lám, <i>buta barbárnak</i> nevezik a hunt. Ime, a finom eszű,
czivilizált urakat a buta barbár az ellene szőtt hálóban fogta
meg.</p>
<p>De most én következtem.</p>
<p>Ég és föld elsötétült előttem, a mikor Atilla a levélre nézett
és szólott:</p>
<p>– Lássuk: micsoda írás az?</p>
<p>Ha engem is előfog ez a rettenetes ember! Ennek a tekintetében
oroszlánkörmök vannak. Ha ránéz az emberre, megragadja a nézésével
és nincs menekülés. <span class="pagenum"><a name="Page_110" id=
"Page_110">-110-</a></span></p>
<p>– A levél – szólt Vigilász, – Priszkosztól való és Csáth úrnak
szól.</p>
<p>– Ez a szolga – szólt Eszlász a levelet fölemelve – az úton
csatlakozott hozzánk.</p>
<p>És átnyújtotta a levelet Atillának.</p>
<p>Atilla nem vette át Intett Csáthnak.</p>
<p>– Jó lenne tán ezt is elolvasni – mondotta Csáth. – Nem tudom,
mi levelezni valója van velem Priszkosznak?</p>
<p>– Hát olvassuk, – mondotta Attila az irnokára pillantva.</p>
<p>Az írnok egy sovány, szeplős képű ember volt. A hunok közt csak
Ruszti volt a neve, rövidítése Rusztikiosznak. Később azzal az
emberrel sok dolgom esett.</p>
<p>Hát Ruszti fölbontotta a levelet s egyenesen hun nyelven
olvasta.</p>
<p>Atilláék hallgattak figyelmesen.</p>
<p>Én reszkettem.</p>
<p>– Különös, – mondotta nevetve Csáth, mikor Ruszti a levélnek a
végére jutott.</p>
<p>Végignézett. Aztán Atillához fordult:</p>
<p>– Szükséges uram neked ez a rabszolga? Az van a levélben, hogy
tudós.</p>
<p>Atilla nem felelt. A karosszékben féloldalt dőlve, sötéten
nézett Vigilászra.</p>
<p>Vigilász elsápadt a tekintet súlya alatt. Érezte, hogy élete
vagy halála fordul meg abban a perczben az Atilla fejében.</p>
<p>Oly kínos volt az a percz, hogy Vigilász végre fölkiáltott, mint
a vízből fölbukó fuldokló.</p>
<p>– Uram, ha halálomat kívánod, csak ezt az ártatlan fiút ne
bántsd! Mert egyetlen gyermekem ő, és kedvesebb nekem, mint a magam
élete.</p>
<p>Ezt mondva, a könnyei végigcsordultak az arczán. A padlóra
borult és zokogott.</p>
<p>– Micsoda alávaló emberek ezek, – szólalt meg a fővezér. Minden
római szolgámat elkergetem! <span class="pagenum"><a name=
"Page_111" id="Page_111">-111-</a></span></p>
<p>– Fölkonczoljuk őket! – üvöltötte Urkon.</p>
<p>– Sőt ellenkezőleg, – mondotta Atilla. – Maradjanak örökös
szolgák. Illő, hogy a hitvány faj szolgája legyen a
nemesebbnek.</p>
<p>Atillának minden szava törvény volt. A hunok nem fogják
elszabadítani többé a rabszolgáikat. Az én sorsomra ezzel fekete
pecsét került.</p>
<p>Atilla fölkelt és a környezetéhez fordult:</p>
<p>– Ez a pénz – mondotta, – az én vérem díja. Még ma szét kell
osztani a csatában elesettek özvegyeinek. Te, Eszlász, visszamégy
Konstantinápolyba. Veled megy Oresztesz is, és ez a fiú.</p>
<p>A Vigilász fiára mutatott.</p>
<p>Aztán Eszlászhoz beszélve, folytatta:</p>
<p>– Ezt a bőrtarisznyát, a melyikben a száz font arany van, a
nyakadba akasztod és úgy állsz a császár elé. Azt fogod kérdezni:
Ismeritek-e ezt? Aztán mikor ők megdöbbennek, ezeket a szavakat
csapod a szeme közé az én nevemben: Theodoziusz nemes apától
származott, Atilla is; Atilla megőrzötte az ő nemességét, de
Theodoziusz elvesztette a maga nemességét, a mikor Atillának
adófizetőjévé és azzal rabszolgájává vált. De nem becsületes az a
rabszolga, a melyik az ő urának életét orgyilkos szándékkal
kerülgeti!</p>
<p>Fölkelt. Az urak követni készültek.</p>
<p>– És ez a fiú? – kérdezte Eszlász, a Vigilász fiára mutatva.</p>
<p>– Ez a fiú ötven font arany váltságdíjat hoz az apjáért. Addig
az apja bilincsekben és börtönben legyen.</p>
<p>– A császártól nem hozunk semmit?</p>
<p>– De igen, – felelte sötéten Atilla, annak a gaz Krizafiosznak a
fejét kell elhoznod. <span class="pagenum"><a name="Page_112" id=
"Page_112">-112-</a></span></p>
<h2>XXIII.</h2>
<p>Atilla kiment. Kezünket a testőrök feloldozták. Vigilász
összeborult a fiával. Sírtak. Én nem tudtam, merre mozduljak. Csáth
utána ment Atillának a palota belseje felé. Oda nem
követhettem.</p>
<p>Eszlász még ott állt. Ládára vagy zsákra várt, a melybe az
aranyat átteszik.</p>
<p>– Uram, – szólottam neki, – az én aranyaimat nem kapom-e
vissza?</p>
<p>– Aranyaidat? – mordult vissza. – Nem vagy-e rabszolga?</p>
<p>Megértettem: a rabszolgának pénze nincs, ha van is. A mi az övé,
az az uráé. Ha pénz, ha gyermek, ha állat, mindegy.</p>
<p>– Épen azért kérem, – feleltem élesen, – mert rabja vagyok Csáth
úrnak: kötelességem vigyázni, hogy a mi őt illeti, itt a többi
aranynyal össze ne hányják.</p>
<p>Haragos pillantást vetett rám, aztán intett, hogy fölvehetem az
erszényemet.</p>
<p>Azzal ki is mentem a palotából. Gondoltam: megvárom Csáthot a
kapuban.</p>
<p>De olyan voltam én, mint a félig agyonvert!</p>
<p>A tér egyik részén, a fővezér háza előtt kutat pillantottam meg.
Először is odamentem hát és megmosdottam a vályuból. A por belepte
a hajamat, arczomat, nyakamat. Ittam is. A víz jól esett, noha
langyos volt a nap melegétől és zöld moha uszkált benne.</p>
<p>Körülbelül egy óráig vártam a kapuban, míg végre kiérkezett
Csáth. Lóháton volt, mert a hunok még tán a padlásra is lóháton
járnak.</p>
<p>Mikor a kapuhoz közeledett, előléptem és meghajoltam.</p>
<p>– Jer utánam, – szólt barátságosan.</p>
<p>Aztán, mikor leszállt a lováról, gondolkozva nézett rajtam
végig. <span class="pagenum"><a name="Page_113" id=
"Page_113">-113-</a></span></p>
<p>– Hogy is hívnak?</p>
<p>– Csak Zétának uram, – feleltem szomorún.</p>
<p>– Élnek a szülőid?</p>
<p>– Apám talán él még.</p>
<p>– Mi az apád?</p>
<p>– Szegény paraszt ember.</p>
<p>A fejét rázta.</p>
<p>– Mi a fenét csináljak én teveled? – mormogta.</p>
<p>Egy öreg rab állt a ház előtt a többi között. A kezében szíjjra
fűzött kulcsok.</p>
<p>– Csokona! – szólt Csáth hozzáfordulva. – Egy rabot küldtek
nekem ajándékba. Ki nem váltják, de nem is lehet ezután. Mit
csináljunk vele?</p>
<p>– Mit tudsz? – bübögött az öreg.</p>
<p>– Az uramnak megírták, – feleltem nyugtalanul. – Históriát,
geografiát, filozófiát, grammatikát, retorikát…</p>
<p>– Lovat vakarni tudsz-e?</p>
<p>– Uram, – szóltam mintegy megütötten Csáthoz fordulva, – vajjon
nem lehetnék-e nevelője a te két szép gyermekednek? Mert láttam,
hogy két kedves fiacskád vagyon, és hogy nincs mellettök nevelő rab
soha.</p>
<p>Csáth a földre nézett.</p>
<p>– Hát majd meglássuk, – mondotta.</p>
<p>Aztán az öreghez fordult:</p>
<p>– Adjatok neki enni. Aztán hadd pihenjen, mert messze útról
jön.</p>
<p>Valóban fáradt voltam, s bizonyára sápadt is.</p>
<p>Az öreg főrab szótlanul vezetett hátra a konyhába. Ott ennem
adtak valami sajtot meg kenyeret. A sajtra gyanakodva néztem:
lósajt, gondoltam; nem eszek belőle. Aztán a szakácsnéra néztem:
bajuszos mogorva asszony. Nem mertem neki szólni. A kenyérből ettem
egy falatot, aztán vizet ittam, sokat.</p>
<p>A cselédek kiváncsian vizsgáltak. Egy füstös képű leány
rézedényt sikált. Egyszer fölemelte a fejét és szólott:
<span class="pagenum"><a name="Page_114" id=
"Page_114">-114-</a></span></p>
<p>– Értesz-e hunul?</p>
<p>– Értek, feleltem.</p>
<p>– Honnan jösz?</p>
<p>– Konstantinoszból.</p>
<p>– Ki fognak-e váltani?</p>
<p>– Nem.</p>
<p>Erre mind csodálkozva nézett reám. Hallgattak. A sarokban az
egyik nő avzón nyelven szólt halkan a társának:</p>
<p>– Csinos fiu. Kár érte, hogy a nyaka kissé hosszú.</p>
<p>Az öreg Csokona visszatért, és az istállóba vezetett. Nagy
faépület volt az, s láthatóképpen sok ló és marha szokott benne
telelni. De abban az órában mindössze két ló volt benne.</p>
<p>Az istálló egyik oldalán sok szalmadikó. A sarkon meg valami tíz
is egymás felett. A falon sok rongyos téli ruha is függött.</p>
<p>Elborzadtam, hogy azt az utálatos helyet megláttam. Ez lesz az
én tanyám? Én otthon, Konstantinápolyban lepedős ágyon aludtam, a
gazdám tiszta kis tornáczán; az ablakban sokféle virág, a falon
Nagy Konstantinosz és Nagy Theodoziosz arczképe. A levegő ott
tiszta, tengerillatos.</p>
<p>– Nem vagyok álmos, – mondottam az öregnek. – Engedd meg, hogy
kint maradjak. Ha adsz egy pokróczot, leheverek rá odakint.</p>
<p>Adott egy durva lópokróczot. Leterítettem azt a szénaboglya
tövén, az árnyékban. És ráheveredtem.</p>
<p>Mi lesz belőlem, ha Csáth nem fogad a gyermekei mellé, ha a
csikósok közé lök?</p>
<p>Estefelé hozzám tassogott az öreg. Látta, hogy nem alszom.</p>
<p>Nagy karaj barna kenyér volt a kezében, meg sajt.</p>
<p>– No, – mondotta jólelküen, – kipihented-e már a
fáradtságodat?</p>
<p>– Majd éjjel, – feleltem. – De nem hálhatnék-e én itt az éjjel
is? Mert sohase bántam lóval, és nem tudnék aludni az istállóban.
<span class="pagenum"><a name="Page_115" id=
"Page_115">-115-</a></span></p>
<p>– Hát lehet, – dörmögte jóságosan.</p>
<p>Leült mellém. Fából faragott sótartót vett ki a zsebéből, és
falatozásba fogott.</p>
<p>– Hova való vagy te? – kérdezte.</p>
<p>Elmondtam neki mindent.</p>
<p>Azután én kérdeztem:</p>
<p>– Milyen világ van itt Csáthéknál, bátyám? Azt hiszem,
megbocsátható, hogy érdeklődöm a házi dolgok iránt.</p>
<p>– Hát, – mondotta, – kinek hogy. Rabnak a kenyere mindenütt
keserű.</p>
<p>– Mégis: hogy bánnak itt a rabokkal?</p>
<p>– Kivel hogy. Érdöme szörint.</p>
<p>– Az úr-e jobb, vagy az asszony?</p>
<p>– Hát az úr bizony kemény kezű, az asszony meg számon szedi a
verébtojást is. De azér meg lehet élni velök.</p>
<p>– Hát a kisasszony?</p>
<p>– A kisasszony?</p>
<p>Vállat vont.</p>
<p>– A kisasszonynyal semmi dógunk. Hol idemögy, hol odamögy, az
csak gyermök.</p>
<p>– De enni csak adnak a raboknak?</p>
<p>– Hát… adnak. Mög is hízik, a ki akar. De nem sok bürge fordul
ki a bőribül mi miattunk.</p>
<p>– Lóhust is kell enni?</p>
<p>– Nem nagyon erőltetik vele az embört. Azt tartják, hogy hús
csak úrnak való mög kutyának; rabnak a pecsönyéjét mónár
csinálja.</p>
<p>– De az a sajt ló-sajt úgy-e?</p>
<p>– Nem bíz e, csak tehéntejből való. A ló-sajtot magok az urak
eszik meg.</p>
<p>Valami húsz disznó robogott be a kapun az ólak felé.</p>
<p>A cselédek füles dézsában vitték nekik a moslékot.</p>
<p>Az öreg fölkelt. Eltette a bicskáját, sótartóját. Odaballagott.
<span class="pagenum"><a name="Page_116" id=
"Page_116">-116-</a></span></p>
<h2>XXIV.</h2>
<p>Reggel az a veszett lárma ébresztett föl, a mit csak a barbárok
városában hallhat az ember. Tülkölés, ostordurrogás, disznóröfögés,
tehénbőgés, emberi hujjogás.</p>
<p>Az emberek is a nappal kelnek. Megmozdul a város. Lovasok
robognak elő. Itatnak a kútnál. Asszonyok futnak borzasan a disznó
után. Cselédek nyujtózkodnak a paloták előtt. A harmatos fákon
veréb csiripel. A fecske apró köröket csapva kezdi a
légyvadászatot.</p>
<p>A szénában alkalmas jó vaczkom volt. Más szolgák is aludtak
ottan, de nem háborgatott csak egynehány szúnyog.</p>
<p>Letisztogattam magamról a szénaszálakat. A sarumat, a mennyire
lehetett, leveregettem a portól. Elkedvetlenedve láttam, hogy
oldalt meghasadt. A rabszolgák mind mezitláb járnak. Ilyen szép
sarut, mint az enyém, erre nem is látni. Ha lepusztul a lábamról,
vajjon mezitláb kell-e járnom Emőke előtt?</p>
<p>Megmosdottam. A hajamat is elrendeztem, a hogyan lehetett. Aztán
a kapuba álltam. Gondoltam: ha a gazda fölkel, hivatni fog.</p>
<p>Hát csakugyan: egy óra mulva szólítanak a szolgák, hogy menjek
be.</p>
<p>A család az emeleti verandán ült. Tejet ettek. A gazda ült az
asztalfőn. Emőke a két gyermek mellett. Ott volt Dsidsia is.</p>
<p>Mindezt egy pillantással láttam, mikor beléptem. Meghajoltam. Az
ajtó mellett maradtam, és lesütöttem a szememet, mint rabnak illik
az ura előtt.</p>
<p>– Mi van a kezedben? – kérdezte Csáth.</p>
<p>– A pénzem, – feleltem előre lépve.</p>
<p>És odanyujtottam neki.</p>
<p>– Aranyak, – mondotta elbámulva. – Hát ilyen gazdag vagy te!?
<span class="pagenum"><a name="Page_117" id=
"Page_117">-117-</a></span></p>
<p>– Priszkosz megengedte, hogy ezt a szót is ösmerjem:
<i>enyém</i>. Itt tudom, más a szokás.</p>
<p>– Apám, – szólt Emőke hevesen. – Ezt a pénzt Rika nagyasszony
adta ennek a görögnek.</p>
<p>– Bánom is én, – felelte Csáth. – Rabnak nem jó, ha pénze
van.</p>
<p>– A mi a rabé, az a gazdájáé, – szólt az anya is.</p>
<p>Láttam Emőke arczán, hogy bántja az apja kapzsisága.</p>
<p>Visszavonultam az ajtó mellé.</p>
<p>– Gondolkoztam azon, a mit mondtál, – kezdte a gazda. – Hát a
rómaiaknál szoktak tanítót tartani a gyerekek mellett?</p>
<p>Illedelem szerint igennel vagy nemmel kellett volna felelnem, de
mit illedelmeskedjék én az ilyen barbárral szemben, a ki lóhust
eszik és elzsebeli a szegény rab erszénykéjét!</p>
<p>– Az ember csak neveléssel válik emberré, – feleltem a
tekintetemet fölemelve. – A két kis gyermek eszesnek látszik.</p>
<p>– Dehát mi az isten fekete csudájára akarod tanítani őket?</p>
<p>– Először is betükre uram. A betü a kulcsa a szellemi
kincstárnak.</p>
<p>– Hm. Tán írni akarod tanítani?</p>
<p>– Írni és olvasni, ha parancsolod, uram.</p>
<p>– Bolond vagy te legény! Hát nem látod, hogy én gazdag ember
vagyok. Annyi íródeákot fogadok, a mennyit akarok. Hát minek tudjak
én írni, vagy a fiam?</p>
<p>Hogy ezt boszusan és meggyőződéssel mondta, nem mertem
ellenkezni.</p>
<p>– Hát akkor a matematikára.</p>
<p>– Mi az isten fekete csudája az?</p>
<p>– A számolás tudománya, uram.</p>
<p>– Hát az mirevaló? Én sohse olvastam meg a barmaimat, mégis
meglátom, ha egy lovam vagy egy <span class="pagenum"><a name=
"Page_118" id="Page_118">-118-</a></span> tehenem hiányzik. Az
aprójószág hol több, hol kevesebb. Mit számolgassuk? Arra való a
kulcsár: tartsa észben az! Hát még mit akarsz tanítani?</p>
<p>– Geografiát, históriát, filozófiát… rebegtem aggodalmasan.</p>
<p>– Ne beszélj énvelem görögül. Hunul beszélj.</p>
<p>– A geografia a földnek ismerete uram. Az embernek tudnia kell
az országokat, hegyeket, vizeket; hol milyen nép lakik; milyenek a
városok; merre vannak bányák, püspökségek, hegyi átjárók, várak;
hol milyen ipar divik stb.</p>
<p>– Hát az jó tudomány, – mondotta elgondolkozva, – hanem ez se
való gyereknek. Ez csak a királynak való. A király odaviszi a
népét, a hova ő akarja. A fő az, hogy a nép füves helyen legyen.
Hát még mi van?</p>
<p>– A história, vagyis történelem. Az arról szól, hogy a kik
előttünk éltek, miféle emberek voltak; kik voltak a királyok és
vezérek? Miféle küzdelmeik voltak? Hogyan fejlődött századról
századra az emberiség?</p>
<p>Csáth a fejét rázta.</p>
<p>– Ez a regösök dolga, – mondotta – meg a hegedősöké. A fiaim nem
szorultak arra, hogy ezt tanulják. Ha éppen effélék hallgatására
van kedvök, hivatnak regöst, hegedőst, elmondatják. Hát még mi
van?</p>
<p>Már elfűtött a meleg.</p>
<p>– A filozófia, vagyis a bölcsesség tudománya, – mondottam búsan.
– A hét görög bölcs élete és tanitásai. Különösen Arisztotelesz,
Epiktetosz, Plátó és Szokratesz.</p>
<p>– Vigye el őket a görög ördög, – felelte Csáth, a kezével
legyintve. – Én nem tanultam könyves bölcsességet, mégis okos ember
vagyok. A fiaim se lesznek alábbvalók.</p>
<p>Nem mertem többet szólani. Szinte elbágyadtam a <span class=
"pagenum"><a name="Page_119" id="Page_119">-119-</a></span>
kétségbeeséstől, hogy a ház belsejében nem adnak foglalkozást.</p>
<p>A házat a tej illata töltötte be. Emőke rám se nézett. Szomorú
voltam.</p>
<p>– Hát, – mondotta Csáth, – majd meglátjuk, mire használhatlak.
Egyelőre az lesz a dolgod, hogy velem jársz.</p>
<p>Megkönnyebbülten lélekzettem. Hát mégse löknek a lovak mellé!
Egy pillanat alatt átértettem, hogy Csáth mégis csak különbnek tart
a többinél.</p>
<p>– Elmehetsz, – mondotta.</p>
<p>Meghajoltam és kimentem.</p>
<p>Az egyik szolgáló, egy vén horgasorru leány, a ki fölszolgált,
utólért a folyosón. Meglökött és azt mondta:</p>
<p>– Neveletlen!</p>
<p>– Miért? – kérdeztem elbámulva.</p>
<p>– Bejösz: nem köszönsz. Kimégy: nem köszönsz. Csudálom, hogy az
úr pofon nem törült.</p>
<p>Azzal otthagyott.</p>
<h2>XXV.</h2>
<p>Negyedóra mulva kilépett Csáth. Már akkor ott áll a lova
fölnyergelten.</p>
<p>– Még egy lovat, – mondotta a lovásznak. – A Füst itthon
van-e?</p>
<p>– Nincs uram, – felelte az, – kivitték a legelőre.</p>
<p>– Hát akkor az öreg Balkánt.</p>
<p>– Nyergesen?</p>
<p>– Nem.</p>
<p>Elővezették a másik lovat. Csáth intett, hogy üljek föl. Azzal
megindult. Én utána.</p>
<p>Végigmentünk a hosszú utczán. Mindenfelől köszöntek neki. Ő csak
a kezét emelgette a süvegéhez.</p>
<p>Egyszer aztán hátrakiált: <span class="pagenum"><a name=
"Page_120" id="Page_120">-120-</a></span></p>
<p>– Zéta!</p>
<p>Melléje siettem.</p>
<p>– Jártál te az uraddal a császári palotába?</p>
<p>– Sokszor, uram.</p>
<p>– Beszélj valamit róla, hogy miféle emberek azok?</p>
<p>– Úgy tudom, uram: voltál ott követségben. Ezelőtt három évvel
voltál ott, mikor hatezer font aranyat vettetek a császáron.</p>
<p>– Jól tudod. De lásd, a követeknek a szebbik arczukat mutatják.
Úgy öltik magukra a becsületességet, mint az ünnepi ruhát. Én a
hétköznapi pofájokról szeretnék valamit hallani.</p>
<p>Elmondtam neki, hogy Theodoziusz gyönge, gyámoltalan ember:
helyette a nénje kormányoz, a nénje meg egynéhány tanácsosra
hallgat. Már láttam, hogy társalkodóképpen járat maga mellett.</p>
<p>A beszélgetés szünetében aztán így szóltam:</p>
<p>– Engedd meg, uram, hogy valamit mondjak, a mi nem a
beszédünkhöz tartozik. Mikor kijöttem tőled, uram, a cseléded
figyelmeztetett, hogy nem köszönök. Hát én ezért bocsánatot kérek
tőled, uram. Nem tudtam a szokást. Nálunk a rabszolga nem szólhat,
csak ha az ura kérdezi.</p>
<p>– Nem baj, – felelte röviden.</p>
<p>Kiérkeztünk a méneshez. Ott egy alacsony deres paripát
választatott ki. Az volt a Füst. Azon kellett járnom. Mert Csáth
nem tartotta illőnek, hogy a szolgája olyan magasan üljön, mint
ő.</p>
<h2>XXVI.</h2>
<p>Visszatéret Csáth megállt a kapuban és ideadta a süvegét.</p>
<p>– Vidd be, – mondotta – és kérd el a feleségemtől a
<i>palotait</i>.</p>
<p>Hát én benyargaltam és fölmentem az emeletre.</p>
<p>A folyosón Emőke jött velem szemben. Látogatóra <span class=
"pagenum"><a name="Page_121" id="Page_121">-121-</a></span> volt
öltözködve: fehér ruha; piros saru; fátyol a haján; a kezében
lovaglóvessző.</p>
<p>A mint meglátott, szinte megrohant, és szinte haragos szemmel
nézett reám:</p>
<p>– Hogy kerültél ide? Mért jöttél vissza?</p>
<p>Ruhájából az a finom illat áramlott reám, a melyet Rika királyné
palotájából ismertem.</p>
<p>A kezemben levő süvegre pillantott. Megragadta a karomat és
betolt egy félig nyitott ajtón a szobába.</p>
<p>Az ruhás szoba volt. A falakon köröskörül ruha lógott. A szoba
közepén asztal és szék. Három rend pánczél is állott egy rudon.</p>
<p>– Mért jöttél vissza? – ismételte türelmetlenül.</p>
<p>S olyan közel hajolt hozzám, hogy az orra csaknem érintette az
orromat: mintha a szememből várná a feleletet.</p>
<p>– Akartam, – szóltam elszántan, míg a szivem malomként
döbögött.</p>
<p>– Akartad? te magad akartad?</p>
<p>– Én magam.</p>
<p>– Dehát miért? Te szabad voltál. Apám azt mondja, hogy Priszkosz
ajándékozott hozzánk. Most rab vagy.</p>
<p>– Én magam tettem magamat rabbá. Tudd meg, hogy elszöktem
Priszkosztól. Levelet írtam az ő nevében. Mindezt csak azért, hogy
visszajöhessek.</p>
<p>A leány nézett rám merően.</p>
<p>– Nem értelek. Miért cselekedted ezt?</p>
<p>– Csupán azért, – feleltem a keblembe nyúlva, – hogy megtudjam:
te adtad-e nekem ezt a rózsát?</p>
<p>Bámulva, a szemöldökét összevonva nézett a rózsára.</p>
<p>Aztán fölemelte a szemét:</p>
<p>– Nem.</p>
<p>Azzal még egyszer az arczomra pillantott. Hideg volt a
pillantása, szinte fenyegető. Kiment a szobából.</p>
<p>Én is kitámolyogtam. Utána néztem, a míg csak láttam. Az egész
világ összezavarodott a fejemben. <span class="pagenum"><a name=
"Page_122" id="Page_122">-122-</a></span></p>
<h2>XXVII.</h2>
<p>A következő napokon még erősebb sajtó alá került az
érzékenységem.</p>
<p>A cselédek barátságtalanok voltak irántam, a míg egyszerű görög
fogolyként jelentem meg köztük. Megszokták, hogy foglyok változnak
az udvaron, s mindössze annyi érdekelte őket, hogy előkelő
származású vagyok-e és hogy várok-e váltságot?</p>
<p>Amint megtudták, hogy az apám mezitláb jár és hogy soha senkinek
eszébe nem jut az én kiváltásom, megszünt az érdeklődés. Ilyen
megjegyzéseket hallottam:</p>
<p>– A kezed ugyan uras. No majd itt megvastagodik a tenyered.</p>
<p>A másik:</p>
<p>– A haját is szagosítja. Kopi, gondoskodjál reggel
mandulatej-mosdóvízről.</p>
<p>Az említett Kopi vízhordó mindenes volt.</p>
<p>A harmadik:</p>
<p>– Nem szoktál-e selyem ágyon feküdni? Mert itt azt meg kell
szoknod.</p>
<p>És röhögtek.</p>
<p>– Embertársaim, – feleltem nyugodtan, – mindenkor örülök, ha
jókedvet okozok nektek. De ne rosszakarattal tréfáljatok velem.
Szomorú vagyok. Elhagyottnak érzem magamat. Szolga vagyok, de
szolgája leszek mindegyiteknek, a ki kiméletet tanusít irántam.</p>
<p>Egy perczre elhalgattak. Azután a vízhordó szólalt meg először
(egy nyomorék, sánta hun), a kinek mindig tréfára állt a
bajusza.</p>
<p>– Olyan urasan beszélsz, mint valami gyiák. Te talán a rovást is
érted?</p>
<p>– Tud ez mindent, – szólt közbe a horgasorrú cseléd, – a hogy az
úrnak elmondta, hogy mit tud, csuda volt, de köszönni mégse
tudott.</p>
<p>Erre megint kaczagtak. <span class="pagenum"><a name="Page_123"
id="Page_123">-123-</a></span></p>
<p>De a durva tréfálkozás csak akkor vált gyülöletté, mikor azt
látták, hogy engem Csáth magával hordoz. Napokig nem szólt hozzám
egyik se. Ha köszöntem, nem feleltek. Ha feléjök mentem,
elfordultak.</p>
<p>Egyszer, mikor bemegyek közéjök ebédelni, Rába asszony, a
szakácsné, csodálkozva szólott:</p>
<p>– Minek jösz te ide? Azt hallottam, hogy ma az úrral
ebédelsz!</p>
<p>– A ki beáll kutyának, – szólott Uzura, az ajtónálló, – ott a
helye a gazda asztala körül.</p>
<p>– Érti ez a hizelgést, – fűzte tovább Karacs, egy soványképű
fekete kazár, – úgy hajlong az úr előtt, mint valami római
szenátor.</p>
<p>Hallgattam. Nem állok szóba velök, – gondoltam. A műveletlen
emberek olyanok, mint az ebek: nem tűrik az idegent, a míg meg nem
szokják.</p>
<p>De a szakácsnéval mégis barátságban kellett élnem: ő mérte ki a
tányérba az ételemet. Hát akármilyen morczos volt is irántam,
mindig szóltam hozzá egy-két jó szót. A mit adott,
megköszöntem.</p>
<p>Akkor aztán reá is repültek a nyilak:</p>
<p>– Csak a javát neki, Rába néni! – kiáltotta Uzura, – mert nagyon
szépen köszön. Holnap már kezet is csókol.</p>
<p>– Elveszi Rábát feleségül! – rikkantott Kopi.</p>
<p>Erre nagy kaczagás támadt. Rába asszony idős hölgy volt már;
bajuszos, férfihangú és legalább is kétmázsás. A Kopi szavát
napokig röhögték.</p>
<p>Persze, Rába asszony még dühösebben nézett reám, s bizony nem
volt érdemes megköszönnöm, a mit adott.</p>
<p>De azért megköszöntem.</p>
<p>– Beszélhettek, a mit akartok, – mondottam, – én nem az ételt
köszönöm meg, hanem a fáradságát. Az ételt a gazda adja, Rába
asszony pedig foglalkozik velem akaratlanul is. Én ezt megköszönöm
neki, ha elfogadja, ha nem.</p>
<p>Lehet, hogy urak is olvassák e bús soraimat, s <span class=
"pagenum"><a name="Page_124" id="Page_124">-124-</a></span> talán
csodálkoznak azon, hogy nem hagytam ott őket, vagy hogy másképen
nem segítettem magamon. De haj, nem volt az soha a nyomoruság
lánczán, a ki nem tudja, hogy enni nemcsak <i>szokás</i>, hanem
<i>kénytelenség</i> is. Az ember megeszi éhségében a fakérget is,
és megiszsza a pocsolyavizet is. S hogy a bibliai tékozló fiu egy
vályuból evett a disznókkal, azon én nem csodálkozom.</p>
<div class="figcenter" style="width: 428px;"><a href=
"images/i010hq.jpg"><img src="images/i010.jpg" alt=
"Gyere kis tollas ördög, ne félj." title=
"Gyere kis tollas ördög, ne félj." /></a>
<p class="caption">Gyere kis tollas ördög, ne félj.</p>
</div>
<p>Mindössze annyit tettem meg, hogy nem a konyhai asztalnál ettem,
hanem kiültem a küszöbre a sánta Kopi mellé, a ki utolsó szolga
volt a háznál, s a kire nem tudtam haragudni. Látszott rajta, hogy
a tréfálkozás nem eszköze neki a boszantásra, hanem csak
mulatsága.</p>
<p>A konyha előtt baromfiak tanyáztak. Azok között föltünt nekem
egy sovány és sánta fekete tyúk. Még csirke-korában elsántult
szegény, hát nem ölték meg, de tán különben se került volna soha
nyársra, mert fekete volt. A fekete csirkét oda szokták adni a
táltosoknak. Az persze, hogy sánta volt, oda se kellett.</p>
<p>Hát mondom: ahogy ott eddegéltem a küszöbön, föltünt nekem az a
szegény kis tollas állat. Rút volt és szomorú. A szeme szinte
állandóan rémületre volt kikerekedve. A taraja halavány. Azért
költötte föl a figyelmemet, mert azt láttam, hogy minden tyúk
vágja. Ha kivetnek valamit a konyhából s őt is odahajtja az éhség a
többi közé; hol az egyik, hol a másik csíp rajta. Néha szinte
sikolt szegény a fájdalomtól.</p>
<p>Bizonyosan azért gyülölték a társai is, hogy fekete.</p>
<p>És ő csak megvolt egyedül, szomorú magányosan. A többi tyúk
elment az istállók köré: vidáman, társaságban kapirgáltak. Az az
egy ott maradt magányosan, a konyha közelében! Csak akkor rebbent
meg, ha ember közelített feléje. Olyankor ijedten sántikált tovább.
Félt mindenkitől.</p>
<p>Milyen furcsa, gondoltam: az állatok között is van gyülölt és
üldözött, egyedül élő, némán szenvedő, mint az emberek között.
<span class="pagenum"><a name="Page_125" id=
"Page_125">-125-</a></span></p>
<p>Dobtam neki a kenyeremből.</p>
<p>Eleinte meg-megrebbent minden dobásomtól. A szemén látszott,
hogy azt hiszi, kővel dobálom. Nehány nap mulva azonban elmult az
ijedsége. Megösmerte, hogy nincs tőlem mit tartania.</p>
<p>Aztán egyre közelebb merészkedett. Már látszott a szemén némi
bizalom. Már tudta, hogy tőlem csak jót várhat.</p>
<p>S míg többi cselédtársam odabent beszélgetve evett, én azzal a
tyúkkal társalogtam.</p>
<p>– Gyere kis tollas ördög, ne félj. Nesze! Hopp: kapd föl!</p>
<p>Nem telt belé két hét, a tyúk a kezemből evett. Annyira ismert,
hogy mikor kiültem a küszöbre, egyenesen hozzám biczegett. Mellém
állt. A szavaimra káriczálással felelt. Okosan és félelem nélkül
nézett reám. Még később az ölembe is beleült és engedte, hogy
simogassam, pedig a madárféle nem igen szereti a simogatást.</p>
<p>Az a tyúk aztán annyira szeretett engem, hogy reggelenkint
mindig ott találtam magam mellett. Ült az ágyam alatt és várta az
ébredésemet.</p>
<h2>XXVIII.</h2>
<p>Elmult a nyár. A sátorok városa megváltozott. Minden sátor
mellett szénaboglya, szalmakazal. A kazlak közé ágakból,
gerendákból istállót raktak. Oldalt veszőfonás és magas földhányás.
A tető szalma.</p>
<p>A sátorokra is több bőr került. A sátornyílást mindenütt lóbőr
vagy tehénbőr lógta be. Nappal félreakasztották; éjjelre
kellett.</p>
<p>Az emberek is átváltoztak. A lobogós ing és gatya bozontos
bőr-ruha alá került. Farkasbőr, medvebőr, kutyabőr, borjúbőr, de
mind szőrösen. A könnyű posztó-süveg helyét is tornyos prémsüveg
váltotta föl. A közrendi embereké bárányprémből való, a jómódúaké
<span class="pagenum"><a name="Page_126" id=
"Page_126">-126-</a></span> rókaprém, hódprém. Atilla süvege
oroszlánsörényből készült. A fővezér és más előkelők medvekucsmát
tettek föl. A gazdám is medvekucsmát viselt.</p>
<p>Csupán a rabszolgák jártak tovább is hajadonfővel.</p>
<p>Én még mindig csatlósa voltam Csáthnak. Az istállóban való
alvást megszoktam. Nehezen törődtem belé, s könnyeztem is néha
miatta, de mikor az idő hidegre fordult, az állatok melege
enyhítette az állapotomat.</p>
<p>Emőkét mindennap láttam. Rám se nézett. Csak néha, mikor tanuk
nélkül találkoztunk, szólt egy-két szót hozzám.</p>
<p>Egyszer azt kérdezte, hogy meg vagyok-e elégedve a
sorsommal?</p>
<p>– Kisasszony, – feleltem sóhajtva, – én vagyok a föld
legszerencsésebb boldogtalanja.</p>
<p>Az következett volna, hogy megkérdezze, miért mondom magamat
szerencsésnek, és miért boldogtalannak, de ő e helyett így
szólt:</p>
<p>– Megbántad úgy-e, hogy eljöttél? Őrültség volt ezt
cselekedned!</p>
<p>– Ha téged látlak, – feleltem, – elfeledem minden
szenvedésemet.</p>
<p>– Tudod-e, – mondotta, – hogy az életeddel játszol
<i>semmiért</i>?</p>
<p>– Neked semmi, – feleltem, – nekem mindenem.</p>
<p>Erre haraggal elfordult.</p>
<p>Egyszer a kert felől való ablakon könyökölt. Szürke őszi est
volt. A hold akkor kelt.</p>
<p>Én arra mentem és köszöntem neki.</p>
<p>– Jó estét kiván neked a <i>te rabszolgád</i>.</p>
<p>Rám nézett. Az arcza nyugodt volt. Megálltam egy perczre, hogy
talán mond valamit, de nem mondott semmit. S nekem tovább kellett
mennem, mert a szolgák megláthatták volna, hogy a kisasszonynyal
beszélgetek.</p>
<p>Egyszer meg ott ültem búsan az ajtó előtt. Annyira <span class=
"pagenum"><a name="Page_127" id="Page_127">-127-</a></span>
elmélyedtem a gondolataimban, hogy nem is ügyeltem arra, kik járnak
mellettem.</p>
<p>Csak akkor pillantottam föl, mikor már ott állt, s a ruhája
illata megérintett. Vadmacskából készült prémköntös volt rajta. A
fején ugyanolyan süveg.</p>
<p>A lovát várta.</p>
<p>Fölkeltem és meghajoltam.</p>
<p>Akkor halkan szólott:</p>
<p>– Egészséges vagy-e?</p>
<p>– Köszönöm, – feleltem, – halottnak érzem magamat.</p>
<p>Többet nem beszéltünk.</p>
<p>Pedig én, a mikor csak lehetett, mindig kerestem a fonalat, a
mely bevihetne a házba. A gyermekeknek szüntelen kedveskedtem: hol
játékot csináltam nekik, hol virágot vagy gyümölcsöt vittem, és
azok szerettek is. Csakhogy a többi rab épp úgy kedveskedett nekik,
s a nők jobban értik a csirkenyelvet, a melyen a gyermekekkel
beszélni kell; nőrabszolga pedig volt ott tíz is.</p>
<p>Csáthtal lehetett beszélnem, hiszen azért is tartott maga
mellett, hogy gyönyörködjék bennem, mint valami köszörült kőben. Az
ő rabja vagyok, tehát a műveltségem is az övé.</p>
<p>Hordott magával, mint a hogy a lánczait, gyűrűit hordta. Érezte,
hogy érték vagyok, csak azt nem tudta, hogyan lehet beváltania.</p>
<p>Én hát kedves kutyája lettem. A rabszolgák is kezdtek becsülni.
Ha valami kérni valójok volt, rám bízták, s én ügyesen bele tudtam
szőni a beszédembe a kivánságaikat. De a magam ügyeiben ostoba
voltam és szerencsétlen. Hiába példálóztam neki, hogy az
ebédlőjében nem izlésesen vannak elrakva a szőnyegek, hogy a
kincseit, fegyvereit velem tisztíttassa. Megkérdezte, hogyan
gondolom, aztán betaníttatta velem másvalamelyik cselédjét.</p>
<p>Látszott rajta, hogy igen alkalmas csatlósnak tekint s hogy
minden tudomány érdekli. Bárhova ment, <span class=
"pagenum"><a name="Page_128" id="Page_128">-128-</a></span>
kisérnem kellett őt hajadonfővel, nyergetlen lovon és beszélnem
kellett neki akármiről.</p>
<p>Elképzelhetetlenül tudatlan ember volt. Néha, mikor azt
gondoltam, hogy ért, olyan kérdést vetett, hogy alig bírtam a
kaczagásomat elnyeldesni.</p>
<p>A tudatlansága arra vitt, hogy magam kalapáljak olykor
tudományos tételeket, soha meg nem történt történelmet, nemlétező
országok és népek leírását.</p>
<p>Ő mind elhitte. A kutyafejű emberek, a fejetlen emberek, az
egylábúak neki mind hihetők voltak.</p>
<p>De ez tartotta bennem az életet, a lelki fensőségnek ez a
folytonos érzése. Máskülönben megölt volna a szomorúság.</p>
<p>Különösen búsított, hogy a ruhám szakadozik.</p>
<p>Nem annyira a hidegtől féltem, mint inkább Emőke látásától.</p>
<p>A rabszolgák mind hajadonfővel és rongyos, piszkos ruhában
jártak. A ruhát olykor csak egy szíjj tartotta össze a derekukon.
Csak néha mosdottak és fésülködtek, mikor az úr napokig távol volt.
A hajuk, szakálluk bozontosan állt. Szánalmasak voltak.</p>
<p>És időnkint kimostam magam a ruháimat, s megvarrtam, ha
elszakadt. Rendesen mosdottam és fésülködtem. De még mindig a római
ruha volt rajtam, és a sarum annyira szétszakadt, hogy pirulva
néztem a lábamra.</p>
<p>Már szégyeltem magamat Emőke előtt. Ha jönni láttam, elbújtam
előle, vagy hátat fordítottam. Reszkettem egy pillantásáért, s
mégis kerültem, hogy ne lásson.</p>
<p>Mikor az első hó leesett, dideregve ültem a gazdám mellett. A
kezem kék volt, s az orrom vörös.</p>
<p>– Ördög vigyen el, – mondotta, – mit vaczogsz, mit dideregsz?
Mért nem kérsz ruhát Csokonától? Hiszen meggebedsz ebben a
hidegben!</p>
<p>– Oh uram! – feleltem búsan. – Az öreg Csokona olyan ronda
ruhákat osztott széjjel, hogy attól tartottam, ha felveszem
magamra, megutálsz engem. <span class="pagenum"><a name="Page_129"
id="Page_129">-129-</a></span> Én veled járok, mint az árnyék, s
félek attól, hogy az emberek megszólnak téged az én ruhám
miatt.</p>
<p>– Ki mer énrólam rosszat gondolni! Senki se járatja a rabját
selyemben!</p>
<p>Mégis, mikor hazaérkeztünk, Csáth fölhítt és maga szórta szét a
ruháit, hogy nekem válaszszon belőlük.</p>
<p>Már régen vágytam arra, hogy hun ruhám legyen. Én hun akartam
lenni. Ha hun vagyok, egy lépéssel közelebb vagyok Emőkéhez. De
máskülönben is tetszett már nekem a hun viselet: a hófehér ing,
gatya, sastollas süveg, a lóhátonjárás. Csak az őszi viselet nem
tetszett még. Az emberek olyanok, mintha valami rokonságban
volnának az állatokkal: lovon ülő medvék.</p>
<p>Csáth sok fújás és káromkodás között kiválasztott egy rókabőr
nadrágot, farkasbőr köntöst és borjubőr csizmát.</p>
<p>Az asszony pörölt vele:</p>
<p>– Megbolondultál-e, – mondotta, – hogy jó ruhát adsz ennek a
rabnak?</p>
<p>– Hallgass! – mordult rá Csáth olyan hangon, a minőt úri
körökben nem igen hallottam.</p>
<p>Az asszony boszúsan kifordult.</p>
<p>A ruha csakugyan díszes volt. A köntöst oroszlánkörmös
aranylánczok fogták össze. Persze azokat Csáth lemetélte, s nekem
apró szíjjakat adott. De azért szép köntös volt. Mindössze egy kis
molyrágás látszott a hóna alatt. A nadrágnak se volt más hibája,
csak egy kis kopás hátul, de azt a köntös eltakarta.</p>
<p>– Uram, – mondottam farizeus képpel, – nem érdemlem én ezt,
talán hitványabb ruha is akad itten.</p>
<p>– Ennél hitványabb nem akad, – morgotta. – Süveget is adnék, de
akkor úrnak néznek, hát azt nem adok. Hanem ha fázik a fejed, kösd
be kendővel, mint a többi.</p>
<p>Őszinte voltam, a mikor hálálkodtam a ruháért. Ha meglát Emőke!
– ez volt a legnagyobb örömöm.</p>
<p>Bezzeg leestem hamar az egemből! Mikor a ruhát <span class=
"pagenum"><a name="Page_130" id="Page_130">-130-</a></span>
fölpróbáltam, akkor láttam, hogy Csáth sokkal szélesebb és magasabb
testű, mint én. Bő volt minden. Úgy álltam a köntösben, mint a két
lábra emelkedő medve. Szíjjal kötöttem aztán át a derekamat.</p>
<p>A nőcselédek kaczagtak, mikor az öltözőből kimásztam. Maga Csáth
is annyira nevetett, hogy könnyezett belé. Előkiáltotta a
házbelieket is. És most már az asszony is nevetett. De csak Emőke
ne nevetett volna!</p>
<p>Szégyeltem magamat. Szerettem volna leszórni a ruhát s
elbujdosni a világba. De a határszéli keresztre még emlékeztem.</p>
<p>– Uram, – mondottam egyszer, – annyi szűcs van a táborban, nem
lehetne-e ezt a ruhát átigazíttatni?</p>
<p>– Hova gondolsz, – felelte boszúsan. – Azt hiszed-e, hogy én
minden esztendőben adok neked egy rend ruhát? Még nőhetsz,
vastagodhatsz, aztán ez az egész életedre való!</p>
<p>Ebből megértettem azt is, hogy milyen kilátásaim nyílnak a
jövendőmre.</p>
<p>Mikor a téli hidegek beálltak, akkor láttam, hogy miért viselnek
a hunok szőrös ruhát. Hát bizony nem egyébért, hanem hogy szőrrel
befelé fordíthassák.</p>
<p>Az emberek ha rakhatnak is tüzet a sátorban, nem ülhetnek
mellette. Mindig kint vannak zord időben is, mert csak társaságban
érzik jól magukat és csak lóháton. Hát akkora sátor nincs, hogy
tíz-húsz ember benne ülhetne. Nekik így jó. A ruha melegíti őket.
Csikorgós időben keztyűt is húznak. A süveget levonják a fülükre.
Nincs olyan hideg tél, a mely a prémes ruhát által bírná járni.</p>
<p>De télen a nők is más ruhában járnak. Az uri nők fejéről a
fátyol eltünt. Prémes süveget viselnek ők is. Csizmájok puha
nyúlbőr, vagy macskabőr, térden fölül érő. Köntösük olyan, mint a
férfiaké, csakhogy hosszabb és finomabb.</p>
<p>Az én hajam megnőtt, vállig ért már. Száraz hidegben nem is igen
fáztam, de mikor a hó esett, <span class="pagenum"><a name=
"Page_131" id="Page_131">-131-</a></span> részint elolvadt a
fejemen, részint jéggé fagyott a hajamon.</p>
<p>Hanem a befordított prémes ruha pompásan melegített.</p>
<p>Atillához majdnem minden héten érkezett valami követség. Néha
királyok is jöttek látogatóba. Persze nem olyan királyok, mint a
római császárok, hanem barbár királyok, a kik sátorban laknak s
félmázsa aranyat czipelnek magukon. Műveletlenek, de méltóságosak.
A puhaságot nem ismerik, de nem is keresik. Atillát önként vallják
feljebbvalójuknak.</p>
<p>Hát olyankor, mikor királyi látogató érkezett, a palotában nagy
zengő lakoma volt, s reggel felé az uramat többnyire másodmagammal
vezettem haza. A hunok veszettül ittak Atilla palotájában. Azt
mondják: néha Atilla maga is jókedvű volt.</p>
<p>Lakodalom is esett mindennap. A nép muzsika mellett tánczolt és
kumiszt ivott, a gazdagja azonban borral részegeskedett. Egyszer
nálunk is azt beszélték a szolgák, hogy Emőke férjhez megy, s hogy
Aladár királyfi veszi el, de nem lett belőle semmi. A királyfi egy
szegény hunnak a leányát vette feleségül. Láttam a leányt. Nem volt
olyan szép, mint Emőke.</p>
<p>Azokban a napokban sokat szenvedtem lélekben.</p>
<h2>XXIX.</h2>
<p>Akkor már ha ebédre ment a gazdám Atillához, nem ácsorogtam a
palota előtt. Tudtam, hogy csak napnyugta után kell érte menni; ha
pedig a fővezérhez megy, akkor csak éjfél felé. Hát olyankor
betelepedtem a konyhába.</p>
<p>Széles nagy rakott tűzhely volt ott, mindössze kétarasz magas.
Nagy hasábfákkal tüzeltek, s délután jó volt ott ülni a meleg
kövön, s bámulni a tüzet.</p>
<p>A téli hosszú estéken néha tízen is ültünk a tűz körül. De csak
a csikósok, gulyások, a hun nemzetbeli <span class=
"pagenum"><a name="Page_132" id="Page_132">-132-</a></span>
szolgák, meg én és Csokona, az öreg főrab. Néztük a tüzet. A
hunoknak kedves mulatsága az. Nyári estéken is tüzet raknak a mezőn
és nézik.</p>
<p>Egyszer magam ültem ott. A nők részint mostak, részint a
padláson terigettek. Az idő napalkonyat felé járt s künn dara
esett.</p>
<p>A konyhába benyitott Dsidsia és rámvillantotta fekete mosolygó
szemeit.</p>
<p>– Zéta bácsi, – mondotta. – Örülök, hogy itt talállak.</p>
<p>Azzal leült mellém, s kezét a parázsnál melengetve,
locsogott:</p>
<p>– Olyan ritkán találkozhatunk, – pedig én úgy szeretnék veled
beszélni. Mert az én anyám is római alattvaló volt, és gondolnád-e
azt, hogy én már tizennégy éves vagyok?</p>
<p>Nem gondoltam, de nem is törődtem vele.</p>
<p>A leány nem látszott tizenhárom évesnek se. Semmi leányi nem
volt rajta: olyan volt, mint egy szoknyában járó sovány fiu,
szárazképű és többnyire szomorú. De ha engem látott, mindig
mosolygott és köszönt. Ezt én nem szerettem.</p>
<p>Miért mosolyog? és miért köszöntget? ha ő nem volna a világon,
talán rám bíznák a gyermekeket!</p>
<p>– Mert onnan számítjuk, – folytatta – hogy a kisasszony akkor
született, a mikor Atillát fejedelemmé választották. Én meg utána
két évre.</p>
<p>A korsóhoz ment és ivott, azután úgy ült, hogy szembefordult
velem. Az Emőke viselt ruhája volt rajta, de a lábaszára meztelen
volt, s vörös a hidegtől.</p>
<p>– A gyermekek alszanak, – mondotta. – A kisasszony a palotában
van. Tánczolnak ma.</p>
<p>Aztán nem tudom még miket beszélt. A szeme szüntelen rajtam
bolygott. Egyszer megint visszaült, és hozzám hajolt, mintha a
vállamra akarná hajtani a fejét.</p>
<p>– Eredj innen – mondottam boszúsan. <span class=
"pagenum"><a name="Page_133" id="Page_133">-133-</a></span></p>
<p>Akkor szomorúan fölkelt.</p>
<p>Sohajtott.</p>
<p>És kiment a konyhából.</p>
<h2>XXX.</h2>
<p>Egy deczemberi délelőttön görög köntösű lovasok állítanak be az
udvarunkba. Az egyikben megismertem a Vigilász fiát, a másikban
Nómusz patriciust, a ki a császárhoz szokott járni.</p>
<p>Csáth még az éjjeli álmát horkolta. Én a kapu eresze alatt
guggoltam. Néztem a hóesést.</p>
<p>Ahogy a görögöket megláttam, egyszerre elfűtött a meleg: halálra
szégyellem magamat, ha Priszkosz csak rámtekint is!</p>
<p>Három szolga volt is velök, meg egy tolmács.</p>
<p>– Itthon van-e a gazda? – kérdezte tőlem a tolmács.</p>
<p>– Itthon, – feleltem hunul.</p>
<p>S magamban csodálkoztam, hogy nem ismernek reám.</p>
<p>Egy cseléd bejelentette őket, s ők fölmentek. Ajándékot vittek
egy kis ládában, s körülbelül negyedóráig időztek Csáthnál.</p>
<p>Én csak főttem a kapu alatt.</p>
<p>Végre megszólítottam az egyik szolgát görögül.</p>
<p>– Vagytok-e sokan?</p>
<p>– Vagyunk jócskán, – felelte meglepődve.</p>
<p>– Micsoda urak jöttek?</p>
<p>– Csak két patricius: Anatoliusz úr és Nómusz úr, meg egy írnok,
meg a tolmács.</p>
<p>– Maksziminosz úr nem jött el?</p>
<p>– Nem.</p>
<p>– Hát Priszkosz úr?</p>
<p>– Ő se.</p>
<p>Megkönnyebbülten lélekzettem. Egyszerre kinyújtottam a nyakamat,
s vallató hangon folytattam: <span class="pagenum"><a name=
"Page_134" id="Page_134">-134-</a></span></p>
<p>– Hát a Krizafiosz úr feje?</p>
<p>– Az rajta van a nyakán.</p>
<p>– Akkor baj lesz.</p>
<p>– Hoztunk sok aranyat. Három láda arany van velünk. Talán csak
fölér egy embernek a fejével?</p>
<p>Azután ők kérdezősködtek, hogy ki vagyok én? Pedig gyakran
láthattak Konstantinápolyban. Én valamennyit ismertem látásból.</p>
<p>A ruhám változtatott-e el, vagy hogy a bajuszom és szakállam az
utóbbi hónapokban erősen kimohodzott, nem tudom.</p>
<p>Azt feleltem nekik, hogy hosszú lenne, elbeszélni a
történetemet, hanem majd lesz rá alkalom.</p>
<p>Alighogy eltávoznak, hivat a gazdám, hogy menjek át a királyi
palotába Konstantinosz írnokért.</p>
<p>Látom, hogy levél van az asztalán, s még a pecsét sincs
föltörve.</p>
<p>– Uram, – mondom rosszat sejtve, – ha kívánod, hogy elolvassam a
levelet…</p>
<p>– Nem, – feleli hidegen. – Ezt Priszkosz küldi. Hátha rólad is
van benne szó.</p>
<p>Az írnok csakhamar megjelent…</p>
<p>– Maradj te is, – mondotta a gazdám. – Hátha olyasmi van a
levélben, a mire a te magyarázatod szükséges.</p>
<p>Fogta fölszakította a levelet, s átadta Konstantinosznak.</p>
<p>Az a Konstantinosz római eredetű ember volt; sovány, csontos
legény, de eszes ember és hideg, mint a tekenős béka. Még Aéciusz
ajándékozta volt Atillának.</p>
<p>Hát az írnok olvasta:</p>
<div class="blockquot">
<p>Tisztelt Uram.</p>
<p>Kivánok neked minden jót.</p>
<p>Továbbá azért írok neked, mert az én kedves szolgám, Zéta,
elhagyott engem, és hozzátok utazott. Mind e napig vissza nem tért.
<span class="pagenum"><a name="Page_135" id=
"Page_135">-135-</a></span></p>
<p>Én azt a fiút gyermekkorától fogva neveltem, s tanítottam. Az
volt vele a czélom, hogy a császári palotában szerzek neki állást,
a mit meg is érdemel, mert elméje kitünő, s becsületessége
páratlan.</p>
<p>De annak a szerencsétlen fiúnak valami megzavarta az eszét.
Elszökött tőlem, s most valahol Atilla országában kóborol.</p>
<p>Kérlek, kerestesd őt meg, és küldd vissza e követekkel. Ha pedig
valaki elfogta volna, s rabságban sinlődne, izend meg: kinél van, s
hogy mennyiért válthatom ki? Ha nem nagy az összeg, mindent
megteszek érte, a mit csak tehetek.</p>
<p>A követek egy aranyozott ezüstből való vázát visznek neked. Az
én csekély ajándékom ez. Fogadd szívesen.</p>
<p class="right">Tisztelő szolgád<br />
<i>Priszkosz rétor</i>.</p>
</div>
<p>Csáth bámulva nézett rám. A felesége a vázát forgatta az
ablaknál. Emőke végighallgatta a levelet, és átfordult a másik
szobába.</p>
<p>– Nem értem, – mondotta Csáth összevonva bozontos szemöldökeit.
– Nem Priszkosz maga ajándékozott-e téged nekem? Hiszen levelet is
irt! Hé anyjuk, keresd csak elő azt a levelet. Olyan kicsi vékony.
Ott van a gerenda alatt az öregházban.</p>
<p>– Uram, – mondottam összeszedve minden lelki erőmet, –
vallomással tartozom neked. Azt a levelet nem Priszkosz írta, hanem
én.</p>
<p>Csáth rám meredt:</p>
<p>– Te?</p>
<p>– Én.</p>
<p>– Hát az a levél hamis volt?</p>
<p>– Hamis.</p>
<p>Elfelejtettem, hogy barbárral beszélek, s nem művelt emberrel. A
barbárnak nemcsak a ruhája barbár, <span class="pagenum"><a name=
"Page_136" id="Page_136">-136-</a></span> hanem a lelke is.
Időnkint kitör belőle az állat. Az ember földönélő isteni lélek. De
állatokkal van összegyúrva. A művelt ember isteni mivolta mindig
tisztán fénylik, a műveletlen ember isteni mivolta csak olykor
ragyog elő, mikor szenved, vagy szeret.</p>
<p>Csáthban is egyszerre megbődült az állat. Nem várt magyarázatot.
Ő csak azt látta, hogy én meg mertem csalni. Fölkapta a széket és
nekem rohant.</p>
<p>– Gazember! – ordította olyan hangon, hogy a faház reszketett
belé.</p>
<p>És irtózatos csapást mért reám.</p>
<p>Én csak a karomat tartottam védelmül a fejem fölé. De a
rettenetes csapástól a karom leroppant, leletytyent, – eltörött. A
szék is eltörött. Csáth kezében csak a székláb maradt. Azzal is úgy
sujtott főbe, hogy eszméletlenül terültem el a szőnyegen.</p>
<h2>XXXI.</h2>
<p>Mikor eszméletre tértem, a szakácsné kamarájában láttam
magamat.</p>
<p>Egynéhány nő állt mellettem. Az egyik az ágylábra borulva,
hangosan sírt.</p>
<p>Megismertem, hogy Dsidsia.</p>
<p>A többi nő arcza is könnyes volt. Azt gondolták, hogy
meghaltam.</p>
<p>De amint megmozdultam, egyszerre ők is megmozdultak.</p>
<p>– Él, – rikoltotta Rába asszony, a szakácsné, – hozzatok
vizet!</p>
<p>Vizet hoztak. Rába asszony lehúzta rólam a köntöst, és az ölébe
fogta a fejemet. Mostak.</p>
<p>Hogy mekkora a sebem, s mi történt velem, nem tudtam, csak a
dézsába csurgó vizen láttam, hogy bíborszínű.</p>
<p>Később egy táltos lépett be. Bial nevű göthös ember. Fakérget,
földet és háncsot hozott. A karomat beleillesztette <span class=
"pagenum"><a name="Page_137" id="Page_137">-137-</a></span> a
fakéregbe. A földdel körültapasztotta, azután az egészet
körülkötötte háncscsal.</p>
<p>Dsidsia ott sirdogált.</p>
<p>– Ugyan ne picsogj itt, – mondotta neki a táltos. – Nem hótt ez,
hogy siratni kölljön.</p>
<p>Lenyirta a hajamat, és bekötötte a fejemet is valami
agyaggal.</p>
<p>Aztán, mikor kiment, meghallottam a deszkafalon át, hogyan
vigasztalja a cselédeket. Így vigasztalta:</p>
<p>– Ezt hát jól meglapította az úr. Nem sokáig eszi ez se a
kenyeret!</p>
<p>Orrhangon beszélt, s valami fitymálást éreztem mindig a
hangjában. Később ismertem meg azt az embert, hogy becsületes,
jólélek.</p>
<p>A seb okozta-e, vagy az a sötétség, a mely a lelkemre borult,
érzéketlen voltam, mint a kő.</p>
<p>Rába asszony másutt keresett tanyát. A szobácskát átengedte
nekem. És a cselédek fölváltva ápoltak.</p>
<p>A cselédek… itt meg kell állanom. Azok a cselédek mind rabok
voltak, csak a csikós, gulyás, kanásznép között akadt egy-egy
nyomorodott kezű, vagy más hibával járó hun ember. Meg a két
ajtónálló volt hun, az egyik a vastag derekú Uzura, a másik az
óriás termetű, de gyermekhangú Ladán.</p>
<p>Én azokkal nem igen beszéltem, azután se, mikor már összeszoktak
velem. Nekem az ember a betűismeretnél kezdődött. A ki nem olvasta
Plátót vagy legalább is Vergiliuszt, az én előttem állat volt.</p>
<p>Hát biz azok hirét se hallották Plátónak, s még kevésbé
Vergiliusznak. Emberarczú állatok voltak. Gondolataik csak a napi
dolgaikon forogtak, meg egymás személye körül. Semmi eszmei soha a
beszédükben! Megvetettem őket. A gazdámat is.</p>
<p>Csak az egy Emőke volt, a kivel nem birtam leszámolni.</p>
<p>Sokszor mondottam magamban:</p>
<p>– Ez is csak olyan állat, mint a többi, csak hogy a természet
szép alakba öntötte. <span class="pagenum"><a name="Page_138" id=
"Page_138">-138-</a></span></p>
<p>De hát láttam már én szép alakot sokszor; sőt ha a márványba
faragott nőt tartjuk próbaképnek, akkor még szebbet is láttam.</p>
<p>Nem volt szabályos az arcza. Azon arczok közül való volt, a
melyekre rápillant az ember, de nem áll meg rajta a tekintete.
Hanem ha a szavát hallja az ember, az a kellemes, jóságos, zenés
hang, az már megfogja. Az arcz megelevenül. A tekintet nem birja
többé elhagyni.</p>
<p>Akkor látja az ember, hogy voltaképen szép arcz az. Bűvölően
szép! Minden vonása hallgató zene. S ő maga csupa rejtelem!</p>
<p>Így voltam Emőkével az első ismeretségemben. Később mindinkább
lekötött. Úgy tetszék nekem, mintha nem is földi teremtés volna,
hanem valami magasabb rendű. Aztán ha nem is jártas a
tudományokban, lám a galamb egy betűt se tud, mégis kedves. Az
ember, ha galambot fog, meg nem állja, hogy meg ne csókolja.</p>
<p>De azért a többit lenéztem.</p>
<p>Akkor láttam, mennyire nem voltam igaz!</p>
<p>A nők kivétel nélkül érdeklődtek irántam. Mintha testvérük
volnék. Egy pillantásom elég volt, hogy tudják, mikor kivánok
vizet, mikor ételt, mikor csendességet.</p>
<p>Azt is gondoltam, hogy talán mégis úrnak éreznek ezek engem, s
önkénytelenül is hódolnak az én műveltségemnek.</p>
<p>Nem. Szenvedő voltam. Csak a szenvedőt látták bennem.</p>
<p>Nem tudtam, mekkora zúzódás van a fejemen, de nagy lehetett,
mert fölemelni nem birtam. Sebláz rontott reám. A fejemet
mérhetetlen hegynek éreztem. S mintha akkora tüzes folyó
hömpölygött volna benne, mint a Duna!</p>
<p>Meddig feküdtem a láz viharában, nem tudom. Egyszer csak
magamhoz tértem, s fölnyitottam bágyadtan a szememet. A szobában
nem volt más, csak Kopi: <span class="pagenum"><a name="Page_139"
id="Page_139">-139-</a></span> akkor tett be vizet. A hogy
megfordult, s látta, hogy nyitva a szemem, megszólított:</p>
<div class="figcenter" style="width: 436px;"><a href=
"images/i011hq.jpg"><img src="images/i011.jpg" alt=
"Jobban vagy? – kérdezte jólelküen." title=
"Jobban vagy? – kérdezte jólelküen." /></a>
<p class="caption">Jobban vagy? – kérdezte jólelküen.</p>
</div>
<p>– No, hálistennek!</p>
<p>– Kopi, – rebegtem, – a Tollas Ördög él-e?</p>
<p>– Él hát.</p>
<p>– Adtok neki enni?</p>
<p>– Adunk hát.</p>
<p>– Ugyan hozd be.</p>
<p>Ma is különös nekem, hogy az a tyúk jutott először eszembe.
Örültem, mikor megláttam, s mintha testvérem volna, úgy szólítottam
meg:</p>
<p>– Ördög! Ördög!</p>
<p>A tyúk rettenetesen meg volt ijedve, mikor hozták, de a szavamra
azonnal lecsillapult. Mellém ült, s nézett, s boldogan kariczált.
Látszott rajta, hogy megismer. Beszélgettünk, mint mikor egészséges
voltam. Elkérdeztem:</p>
<p>– Kapsz-e enni, inni öreg? Nem vágnak-e a tyúkok? Odajársz-e
hálni még az ágyam alá?</p>
<p>Ő mindenre felelt a maga tyúknyelvén.</p>
<p>De én még mindig nem voltam egészséges. Aludtam csaknem
szünetlenül.</p>
<p>Egyszer, mikor magamhoz tértem, valami kellemes hűvösséget
éreztem a homlokomon. Ahogy fölnyitom a szememet, látom, hogy Emőke
ül mellettem, s az ő keze az a hűvös.</p>
<p>Mellette Dsidsia áll. Halkan beszél valamit. A hólyagablak
napfénytől sárga. A szoba világos.</p>
<p>Amint észrevette, hogy a szemem nyitva van, a kezét elvonta és
fölemelkedett.</p>
<p>– Ne menj el, – rebegtem, – maradj még szép álom!</p>
<p>Habozva nézett reám, aztán Dsidsiához fordult:</p>
<p>– Eredj, – mondotta, – hozdd tele a tálat friss vízzel.</p>
<p>És újra leült.</p>
<p>– Jobban vagy? – kérdezte jólelkűen. – Féltünk, hogy meghalsz.
<span class="pagenum"><a name="Page_140" id=
"Page_140">-140-</a></span></p>
<p>– Ha téged látlak, nem vagyok beteg. Úgy érzem, mintha május
volna körülöttem. És mikor a te szavadat hallom, mintha
angyal-éneket hallanék.</p>
<p>Elgondolkozva nézett reám, aztán mintha másra akarná fordítani a
beszélgetést, azt mondja:</p>
<p>– Apám is sajnált. Tudod, hogy hirtelen ember. Mért mondtad meg,
hogy te hamisítottad a levelet? Néha bölcsebb vagy a táltosoknál,
néha meg olyan gyerek vagy, hogy nem biznék rád egy tejes
bögrét.</p>
<p>– Hazudni nem tanultam.</p>
<p>– Ez a baj. A hazugság önvédelem. Kell. A férfi fegyvert visel
az oldalán, a nő és a rabszolga hazugságot. Az a mi pajzsunk.</p>
<p>Hallgatódzott, aztán folytatta:</p>
<p>– Bort fogok küldeni. Idd, hogy meggyógyulj. Azután: igérd meg
nekem, hogy hazamégy. Apám elbocsát váltságdíj nélkül. Már meg is
izente Priszkosznak.</p>
<p>– Én nem megyek haza. Én nem bánom, akármennyit kell is
szenvednem, nem tudok élni annélkül, hogy téged ne lássalak.</p>
<p>– Dehát te őrült! – szólt halk szemrehányó hangon, – nem tudod
azt, hogy ennek a te szenvedésednek czélja nincsen!</p>
<p>– De tudom.</p>
<p>– Ha egy óvatlan pillantásodat elfogják, a következő órában
rettenetes halállal ölet meg az apám.</p>
<p>– Azt is tudom.</p>
<p>– És én nem jogosítottalak téged arra, hogy bármi bizakodással
is…</p>
<p>– Nem jogosítottál, de meg sem tilthatod. Rab vagyok; keresztre
feszíthettek, a mikor akartok, de azt meg nem tilthatja nekem semmi
hatalom, hogy azt ne álmodjam, a mit álmodom.</p>
<p>Egy perczig szótlanul nézett reám, s úgy tetszett nekem, mintha
könyben úszna a szeme.</p>
<p>Azután megmozdult:</p>
<p>– És ha kérlek, hogy menj el, ha <i>én</i> kérlek. <span class=
"pagenum"><a name="Page_141" id="Page_141">-141-</a></span></p>
<p>– Mért kérnél arra? Én neked terhedre nem leszek. Ha láthatlak,
öröm az nekem. Ha a ruhád a szegen függ, én titkon megsimítom. Az
nekem gyönyörűség. Tudom, hogy nem lehetsz enyém soha. De csak azt
mondd meg, azt az egyet, te adtad-e a rózsát?</p>
<p>Az arcza szenvedő kifejezést öltött. A fejét rázta.</p>
<p>– Mért tagadod? Ez téged semmire se kötelez. Engem boldogít.</p>
<p>– Nem én adtam, – szólt halkan, hidegen.</p>
<p>Dsidsia belépett. Vizes kendőt borított a homlokomra.</p>
<p>Mikorra a kendőt föltette, Emőke már nem volt a szobában.</p>
<h2>XXXII.</h2>
<p>Legtöbbet Dsidsia volt nálam. Ült az ágyam mellett, és leste,
mit kivánok. Beszélt, csicsergett, akár hallgattam, akár nem. Mikor
aztán mennie kellett, megsimogatta a kezemet, és úgy ment el.</p>
<p>Szinte örült, hogy beteg vagyok.</p>
<p>Egy napon azt mondtam neki:</p>
<p>– Nem tudom, mi a bajom, de borzasztó szomjas vagyok. Tégy a
vizembe egy marok havat.</p>
<p>– Havat? – kérdezte elbámulva. – Hol szerezzek én havat?</p>
<p>– Hát nincs odaki?</p>
<p>– Odaki? Nem tudod-e, hogy tavasz van?</p>
<p>Annyi idő telt el, hogy feküdtem!</p>
<p>De alig is vártam, hogy kimehessek.</p>
<p>A világ zöld volt már. Az udvaron kislibák legeltek. Az
égboltozat kék volt. A levegőben fecskék kerengtek csoportosan. A
boglya mellett néhány pitypang sárgállott a fű között.</p>
<p>Oda vezettettem magamat. A tollas ördög mellém ült, és együtt
sütkéreztünk a napfényben.</p>
<p>Csudálatos tüze az égnek a nap. Fűti a világot és <span class=
"pagenum"><a name="Page_142" id="Page_142">-142-</a></span>
világosít. Fényében erő van. Az élteti az erdőt, a mezőt, az
embert.</p>
<p>És akkor ahogy rám sütött, úgy éreztem, mintha hó volnék én is,
és ő fölszívna; és én egyre kisebb és kisebb vagyok, és édes
megsemmisüléssel oszlok bele az örök álmodásba.</p>
<p>Az én táltosom utoljára látogatott meg azon a napon. Levette a
kérget a karomról, és elégedetten simogatta hosszú, deres, sárga
szakállát.</p>
<p>– No, – mondotta – tudnak-e ilyet a körösztény papok?</p>
<p>– Jó Bial, – feleltem hálásan – engedd meg, hogy beteg kezemnek
első mozdulata egy kézszorítás legyen. Tudom, hogy én rab vagyok,
te meg úr vagy, s hogy nem illő ez a kivánságom, de emberek
vagyunk.</p>
<p>– Jó, jó, – mondotta a kezét nyujtva. – Te okos ember vagy. Ha
fölszabadulsz, gyere el hozzám: olyan táltost nevelek belőled, hogy
még esőt is tudsz idézni.</p>
<p>– Ha fölszabadulok, – feleltem – az első arany, a mely kezembe
jut, a tiéd lesz.</p>
<p>– Én meg, – mondotta – neked adom feleségül a lányomat.</p>
<p>Lemosta a kezemről a földet. A fejemet is megnézte még egyszer,
aztán megsimította az arczomat.</p>
<p>– Csak feküdj a napon! – szólt utolsó tanácsul. – A nap kiszívja
a betegséget. Máskor is, ha beteg vagy, csak hivass engem. A kire
én ráimádkozok, az mind meggyógyul, ha az Isten is akarja. Mert az
én apám hires orvos volt. Atilla most is annak a poharából iszik.
De nem is fog rajta semmi ártalom.</p>
<p>Később aztán járkálni is próbáltam. Persze csak bóczorogtam az
udvaron. Csáthné két rend nyári ruhát adott: gyolcsból valót. Az
nagy öröm volt nekem. Hegyesre pödörtem immáron jól megnőtt
bajuszomat és a palota elé ültem.</p>
<p>Csáth egyszer meglát, szól, hogy menjek föl a szobájába.
<span class="pagenum"><a name="Page_143" id=
"Page_143">-143-</a></span></p>
<p>– No, – gondoltam – kár volt még mutatkozni. Ha megint
megharagszik, aligha ragaszt engem össze többé Bial táltos
uram!</p>
<p>Hát Csáth zordul is fogadott.</p>
<p>– Folytassuk, – mondotta – a beszélgetést. Hát miért tettél
engem bolonddá?</p>
<p>Az asszony meg az apja ott ült a szobában. Emőke is átlebbent a
másik szobából, és az ajtófélfának támaszkodott.</p>
<p>És nézett rám aggodalmasan.</p>
<p>– Uram, – feleltem – lágyuljon meg a haragod irántam: nem vagyok
talán annyira kormos, mint a milyennek látszom. Én, hogy a
gazdámmal itt voltam, megszerettem a hun életet. Egy napon
Szabad-Göröggel találkoztunk, a ki aranylánczoktól terhelten ékes
hun ruhában jött elénk. Elmondta, hogy ő rab volt, de csatába ment
a kazarokhoz az urával, s most a volt rab egy asztalnál eszik
azzal, a kinek szolgált.</p>
<p>– Ez igaz, – felelte Csáth jóindulattal. – Hát ezt akartad utána
csinálni?</p>
<p>– Ezt.</p>
<p>Emőke arcza kiderült. Tekintete meleg sugárral állt az arczomon.
Óh, de szerettem volna tudni: mi volt akkor a gondolata?</p>
<p>Csáth pislogott:</p>
<p>– De hiszen Priszkosz fölszabadított téged, és előkelő állásra
nevelt!</p>
<p>– Nem biztam az udvarban. Ott nők kormányoznak. Itt férfiak.
Láttalak téged uram, és kinéztem az arczodból, hogy te jó ember
vagy, uram. Gondoltam: beállok hozzád rabnak, s mihelyt háború
lesz, melletted harczolok.</p>
<p>Csáth föl és alá járt a szobában.</p>
<p>– Ez derék, – szólott előttem megállva. – Ezt kellett volna
rögtön mondanod, nem pedig alakoskodni! Most már nem adlak vissza
Priszkosznak. Bizony nem engedem, hogy téntát nyalj többé! De ezt
egyenesen is megmondhattad volna. <span class="pagenum"><a name=
"Page_144" id="Page_144">-144-</a></span></p>
<p>– Féltem uram, hogy visszafordítasz.</p>
<p>– Hát jól van. Rab maradsz, mert rabbá vetetted magadat, s nem
volna értelme annak, hogy előbb szabadulj, mintsem hogy
megérdemled. De mivel derék ember vagy, legelőször is visszakapod a
pénzedet. Asszony, – szólt a feleségének – add vissza ennek a
fiúnak az erszényét.</p>
<p>– Kérlek uram, – feleltem – légy olyan kegyes, tartsd magadnál.
Én venni nem akarok semmit, nincs is szükségem semmire, csak a ti
kegyelmes jóindulatotokra. Legfeljebb egy arany kellene belőle,
hogy megajándékozzam Bial táltost.</p>
<p>– Retek neki, nem arany! – rikkantotta az asszony. – Majd
bizony! Kapott egy bornyut, a miért gyógyított. Elég az neki.</p>
<p>Az az asszony mostoha anyja volt Emőkének. Azt hiszem, Csáth
jobban félt tőle, mint Atillától.</p>
<p>Aznaptól kezdve kijártam minden délelőtt a 14–15 éves gyermekek
közé nyilazni, lándsát dobni és lovagolni.</p>
<p>Persze csak azt gyakoroltam, a mit az egészséges karommal
lehetett. Voltak ott tanítók, a kik mindent megmutattak az
ijjhur-sodrásról a lovon való megfordulásig. De különösen a
kürtjeleket kellett jól ismerni. Minden mozdulatra, minden harczi
cselekedetre volt kürtjel. Azt a hunok gyermekkoruktól hallották,
hát könnyű volt ismerniök, de énnekem mindaz új volt. Föl kellett
jegyeznem, s otthon is tanultam.</p>
<p>Legnehezebb volt azonban a lovaglás. Én jól tudtam lovagolni:
Konstantinápoly szemetes utczáin többnyire lovon jártunk, de azok a
vad rohamok, a miket a hunoknál kellett csinálnom, mindig
nyaktöréssel fenyegettek.</p>
<p>A roham mindig sűrű csapatban indult, s tova-tovább
kiszélesedett a raj, mint a legyező. Az ellenség többnyire egy
nyirfa liget volt, a melyet arra a czélra ültettek oda. A ligetnél
ki kellett lőni a nyilakat, s a kürtszóra hirtelen megfordulni és
visszavágtatni. <span class="pagenum"><a name="Page_145" id=
"Page_145">-145-</a></span></p>
<p>A csataviselt emberek magyarázták aztán, hogy a rohamot és
visszafutást az igazi harczban néha háromszor is meg kell
cselekedni. Az ellenség olyankor utána merészkedik a hunoknak.
Akkor hirtelen meg kell fordulni és új nyilat kell lőni, azután
szembe rugaszkodni a nyilaktól megzavart ellenségnek, és mikor már
elértük őket, lándsát dobni rájok. A többi aztán kard, csákány,
fokos, árkány és buzogány dolga. <span class="pagenum"><a name=
"Page_146" id="Page_146">-146-</a></span></p>
<div class="figcenter" style="width: 586px;"><img src=
"images/i005.png" alt="" title="" /></div>
<h2>XXXIII.</h2>
<p>Egy esős napon, a mikor nem gyakoroltunk, meglátogattam Bial
táltost.</p>
<p>A táltosok ott sátoroztak Atilla palotái mögött. Rudakra tűzött
lókoponyák jelezték minden sátor előtt, hogy ott pap lakik. S
valamennyinek a bejárata előtt egy kicsiny négyszögletes kőoltár
állott, a melyen tüzecske füstölgött.</p>
<p>Legdiszesebb sátora volt az öreg vak Kámának, a ki még Balambér
idejében kezdte a paposkodást s bölcs ember volt. Fontos ügyekben
ott lehetett látni mindig a főurak között. Ritkás ősz szakálla
melle közepéig ért, s vékony hosszú bajusza balfelől araszosan
kinyult, jobbfelől meg többnyire lelógott. Annak a papnak az a híre
volt, hogy belelát a jövendőbe, de nem szabad mindent megmondania,
mert ahány igét elárul a jövőből, annyi napot veszít abból a száz
esztendőből, a mely neki életül ki van mérve ezen a világon.</p>
<p>A sátort csupa fehér lóbőr takarta, ámbátor valamennyi táltosnak
olyan sátora volt, csakhogy az övé terebélyes, árnyék-ernyőkkel
felszerelt.</p>
<p>Sok gyermek nyüzsögte körül. Azok mind az ő unokái voltak. Vidám
lármájukat a vak ember napestig hallgatta. <span class=
"pagenum"><a name="Page_147" id="Page_147">-147-</a></span></p>
<p>A papi sátorok körben álltak egy nagy kerek tér körül. Minden
papnak megvoltak a maga hívei, mert minden papnak megvolt a maga
külön ereje.</p>
<p>Az öreg <i>Káma</i> volt a főpap és főlátó, viharcsillapító,
seregáldó. Kezének rátevésével életre tudta kelteni a
fölakasztottakat. A vihar megszünt, ha bűvös botját fölkavarintotta
az ég felé.</p>
<p>Az öreg <i>Iddár</i> volt az áldozó. Nagyfejű, vállas, hetven
éves ember. A hangja dörgő, a tekintete olyan erejű, hogy a
levegőben megállította az ellenség nyilait, úgy, hogy a nyilak
ártalom nélkül estek le a földre.</p>
<p>A fiatal <i>Zobogány</i> volt a főimádkozó és énekes. Hangja
erős, mint a kürtszó, s éneke velőkig ható, bűvölő erejű. Azt
beszélték róla, hogy van egy imádsága, a melylyel eltompítja az
ellenség fegyvereit, s ólommá változtatja az aczélt is.</p>
<p><i>Bogár</i> táltos (kövér, víg, szőke ember) volt a tűz papja
és a népnek iródeákja. Ha levél kellett ide vagy oda, ő rótta föl a
buta hun betűket. Persze jól megfizették. Arról nem hallottam semmi
csudásat. Mindössze azt mondták, hogy a tüzes követ a markába
veszi. Azt én is megteszem, s minden keleti bűvész megteszi.</p>
<p><i>Györhe</i> táltos igézéseket, szemveréseket gyógyított. A
közrendű hunok temetésén ő volt a sirató, lakadalmakon a
szerencsekérő. Áldozásoknál ő metszette ki az állat nyelvét, s
tartotta kanálban, míg a főpap átvette.</p>
<p><i>Bucsa</i> táltos gyógyította a szembajokat. Áldozásoknál ő
vágta le az állat fejét, s tűzte póznára, hogy a rossz szellemek
elijedjenek.</p>
<p><i>Bial</i> táltos a csonttörések összeragasztásában volt
mester. Áldozásoknál ő fogta föl az állat vérét, s öntötte az oltár
alatt lévő üregbe a Gonosznak.</p>
<p><i>Sármánd</i>, a nehéznyavalyát gyógyította sikeresen. Szent
tánczos volt, fegyverbűvölő, ellenségátkozó. Ha a csecsemőre vizet
csöppentett, teste sérthetetlenné vált a harczokban. <span class=
"pagenum"><a name="Page_148" id="Page_148">-148-</a></span></p>
<p><i>Damonogh</i> a szüléseknél imádkozott, különösen az
idegenbemenő embereknek áldotta meg a nyilait. A szeretőknek
tanácsot adott. A forgószelet kézlengetéssel elűzte. Az átkokat
vissza tudta ordítani az átkozódókra.</p>
<p><i>Vitos</i> táltos, ájtatos, pupos, vén ember, a lovak és más
háziállatok betegségére olvasott rá, s adott orvosságot. Volt neki
szere, amelylyel ha bekenték a ló száját, a harcban leharapta az
ellenséget a lováról és eltiporta.</p>
<p>Szóval mind tudott valamit, a miből megélt. Legtöbbet mégis, azt
gondolom, az amuletek eladásából szereztek. Nem volt hun, akinek
valami ne lógott volna a nyakában, persze a köntös alatt. Még a ma
született kis gyermeknek is, mihelyt megfürösztötték, piros fonalat
kötöttek a kezecskéjére, hogy a rossz szellem ne árthasson
neki.</p>
<p>Én persze csak nevettem azt a vallást. A keresztény vallásban is
több a külsőség, mint a mennyire értelmes embernek szüksége van,
hát még a pogány vallásban! Ámbár a külsőségben voltaképpen egy a
pogány vallás a kereszténynyel: csakúgy oltárnál áldoznak,
csakolyan hosszú ruhában járnak a papok, csakúgy mondják, hogy:
könyörögjünk! imádkozzunk! az imádság csakúgy magunkra mondott
jókivánságok halmaza, mint a pogányságban, – s a papok itt is, ott
is kövérek.</p>
<p>Bial táltos otthon volt. Sátorának szélesre bocsátott ernyője
alatt ült Zobogány főpappal. Előttük asztalka, s azon tök-kulacs,
meg két ezüst pohár.</p>
<p>Megálltam szerényen tőlök öt lépésnyire, s vártam, hogy
megszólítsanak.</p>
<p>– Te vagy-e, Zéta! – kiáltott rám vigan a táltos.</p>
<p>– Én vagyok uram, – feleltem. – Eljöttem hozzád, hogy mégegyszer
megköszönjem szives fáradozásodat.</p>
<p>– No ez szép. Dehát ne állj ott az esőben. Kerülj beljebb! Hé,
gyerekek, – kiáltott be a sátorba, – hozzatok ki párnát.
<span class="pagenum"><a name="Page_149" id=
"Page_149">-149-</a></span></p>
<p>Szabadkoztam, hogy nem vagyok rá méltó, de le kellett ülnöm.</p>
<p>Zobogány, noha nagy úr volt, tiz-tizenöt rab ura, nem csekély
bámulatomra szivesen nézett reám.</p>
<p>– Hallottam már rólad, – mondotta. – Téged Priszkosz küldött ide
és tudós ember vagy. Persze körösztény vagy, mint a görögök
mindnyájan.</p>
<p>– Meg vagyok keresztelve, – feleltem – de nem tartozom semmiféle
vallási osztályba se.</p>
<p>– Hogyan lehet az?</p>
<p>– Könnyen. Ahogy két fűszál nincs egyforma, két embernek a
vallása se lehet egyforma. Én a keresztény vallásból csak azt
fogadom el, a mit Jézus mondott, meg az ő tanítványai.</p>
<p>– Az nagy és szent ember volt, – mondotta Zobogány sóhajtva. –
Hallottam felőle és nem aludtam miatta egynehányszor. De lehetetlen
az embernek úgy élnie, ahogy ő kivánta.</p>
<p>Zobogány sovány és lógó bajuszú ember volt. Körülbelül
harminczöt éves, álmodozó, lassú mozgású. Fia volt különben az öreg
Kámának.</p>
<p>– E szerint – mondottam, – már itt is jártak hittérítők?</p>
<p>– Mindig van itt egy-kettő, – felelte Zobogány. – De nem sokra
jutnak. Mihelyt a hun azt hallja, hogy az ember ne harczoljon,
hátat fordít nekik.</p>
<p>Bial nevetett:</p>
<p>– Egyetlen egy hunt se térítettek meg soha. Csak a szegény
idegen rabszolgák, azok keresztelkednek meg.</p>
<p>– És – kérdeztem alázatosan, – tisztelt pap uraim, szabad
volna-e tudnom, hogy nektek mi a véleményetek a harczról?</p>
<p>Egy hun asszony lépett elénk. Nyolcz éves fiúgyermeket hozott a
hátán. Bial táltost kereste. A gyermek lábára rálépett a ló.</p>
<p>A sátorból padot hoztak ki, s ráfektették a fiút. Nem jajgatott.
Tapasztalásból tudtam, hogy a csonttörés nem fáj az első napon.
<span class="pagenum"><a name="Page_150" id=
"Page_150">-150-</a></span></p>
<p>Míg Bial táltos azzal foglalkozott, Zobogány beszélgetett
velem.</p>
<p>– Hogy mink minek ítéljük a harczot? Szükséges az, öcsém. Nem
mondom, hogy jó, de nem lehetünk meg nélküle. Ha a keresztény
vallást elfogadjuk, bele kell szórnunk a Tiszába minden
fegyverünket. A ki minket megüt jobbról, tartani kell a
balfelünket. A ki nekünk árt, annak használnunk kell. Ez ma még
képtelenség. Ha Atilla ma eloltaná a hun isten oltári tüzét, s
keresztet tüzne a helyére, s megesküdne, hogy a biblia szerint él,
holnap eltörülnék a hun népet a föld szinéről. És ki szúrná az első
kardot Atilla szivébe? A római pápa!</p>
<p>És ezt olyan hidegen mondotta, mintha csak zabról beszéltünk
volna.</p>
<p>– De gondoljuk el, – feleltem – hogy az egész világ elfogadja a
keresztény vallást és nem harczol többé.</p>
<p>– Lehetetlen!</p>
<p>– Nem tartom lehetetlennek, – bocsáss meg uram, nem azért mondom
ezt, hogy feleseljek veled, hanem csak, hogy az igazságot
megtaláljuk.</p>
<p>– Szeretem, ha beszélsz. Csak bátran. Én meg nem haragszom,
akármit mondasz is.</p>
<p>– Csak azt óhajtom mondani, hogy ha egyes emberek meglehetnek
verekedés nélkül, meglehetnek nemzetek is. Mert a nemzet is egyes
emberek sokasága.</p>
<p>– De az emberiség a gyermekkorát éli. Olyan gyermeket még nem
láttál, a ki nem verekedik.</p>
<p>Erre nem tudtam felelni.</p>
<p>A táltos elmosolyodott.</p>
<p>– Az ember nem más, mint állati testben fejlődő istenke. Így
mondom <i>istenke</i>, mert nem találok rá más szót. Az ember lelke
ép úgy csirából fejlődik, mint a növény, de egy test nem elég arra,
hogy megérjen benne, sok testben kell élnünk.</p>
<p>– Nem értem uram, bocsáss meg. <span class="pagenum"><a name=
"Page_151" id="Page_151">-151-</a></span></p>
<p>– Mielőtt ember voltál volna, voltál fű, voltál virág, voltál
fa, voltál légy, voltál cserebogár, farkas, ló, oroszlán, szóval
minden.</p>
<p>– De ez nem bizonyos.</p>
<p>– Nem, de lehető… Nem is lehet másképen. Nem érzed-e magadban
hol az egyik állatot, hol a másikat?</p>
<p>– Nem én, uram.</p>
<p>– Nem ismersz-e embereket, akik prédalesők, hálófonók, mint a
pók?</p>
<p>– Ismerek.</p>
<p>– Nem ismersz-e olyanokat, a kik gyüjtenek, mint a hörcsök, a
kik vérengzők, mint az oroszlán, vagy gyávák, mint a nyúl, vagy
szolgálatra alkalmasak, mint a ló, vagy alattomosak, mint a kigyó?
Ez nem egyéb, mint megtartott tulajdonság az előbbi állapotból.</p>
<p>– De mire volna ez jó uram, a léleknek ez a vándorlása?</p>
<p>– Arra, hogy a lélek sok erőt és sok jó tulajdonságot szedjen
össze. Egy emberélet erre nem elég.</p>
<p>– És aztán ha emberek is voltunk?</p>
<p>– Bizonyosan megint tökéletesebb állapotba jutunk. Semmi esetre
se olyanba, mint a keresztények hiszik, hogy beülünk egy szép,
fényes, tiszta helyre és az angyalok muzsikáját hallgatjuk,
énekelünk, imádkozunk, szent semmittevésben töltjük az
örökkévalóságot. Az ember lelki természe nem olyan. Mozog, alkot
folyton a Teremtő is. Ez az élet. Az embernek a halála után is
mozognia, alkotnia, küzdenie kell, csakhogy más helyen, más ütközők
között. Értelmünk egyre finomabb lesz, szívünk jobb,
cselekedeteink, törekvéseink nemesebbek lesznek.</p>
<p>– De én nem emlékszem arra, hogy mi voltam, micsoda
tapasztalatokat gyüjtöttem például tücsökkoromban.</p>
<p>– Azt nem is akarja a Teremtő. Elég, ha a lelkedben megvan a
szerzemény. Nem látsz-e például <span class="pagenum"><a name=
"Page_152" id="Page_152">-152-</a></span> olyan embereket, a kik
már gyermekkorukban hajlandók valamire? Például a zenére, költésre,
faragásra. Az a gyermek nem tudja, hogy honnan termett benne az az
ügyesség, az a hajlandóság? Hát bizony csak onnan, hogy néhányszor
már ember is volt és ugyanazt gyakorolta már.</p>
<p>– Hallottalak uram elégszer papolni, de nem így.</p>
<p>A táltos vállat vont:</p>
<p>– Azt hiszed, hogy mindezt értené a nép? Hiszen te sem érted,
pedig te tanult ember vagy. Majd évezredek mulva. A népnek ma még
bűvölés kell és jelek, a miket a testi szem láthat. A lelki szem,
az még nincs bennetek fölnyilva.</p>
<p>Félbe kellett hagynunk a beszélgetést, mert Bial táltos föltette
a bűvös süveget, s áhitatosan pislogva, ráimádkozott egy könyvből a
gyermekre, hogy a gyógyulás sikeres legyen.</p>
<h2>XXXIV.</h2>
<p>Egy nyári napon hire szállt, hogy Theodoziusz meghalt, s hogy a
kormányzást a nénje, Pulcheria vette át.</p>
<p>Atilla nem várta meg a Pulcheria követeit: poczakos Eszlásznak
megint lóra kellett ülnie, hogy lelovagoljon a Márvány-tenger
mellé. Kiválogatták ezuttal a legmorczosabb képű embereket: Hardót,
Keszit, bikafejű Mácsát, de még a csatlós szolgák közül is azokat
vitték el, a kiknek a pofája legrendetlenebb.</p>
<p>Atilla izenete csak ennyi volt:</p>
<p><i>Ha ez a követség nem hozza el a Krizafiosz fejét, magam
megyek érte.</i></p>
<p>Kirzafiosz is furcsákat álmodhatott abban az időben.</p>
<p>Hogy addig mindig aranyat küldtek a Krizafiosz feje helyett, a
város tele volt azzal a hírrel, hogy indulunk Konstantinoszba.
<span class="pagenum"><a name="Page_153" id=
"Page_153">-153-</a></span></p>
<p>Az emberek nagy csoportokban beszélgettek. A főurak déltől
éjfélig ott lebzseltek Atilla körül. Konstantinápoly óriási térképe
ki volt terítve a palota nagytermében egy asztalra, s rajta
kirajzolva minden palota; a tenger vize zöldre, s hajókkal
betarkázva; a királyi palotán arany koronakép.</p>
<p>Edekon, Csáth, Berki Oresztesz – ezek magyarázták, hogy melyik
épület micsoda.</p>
<p>Én csak két esztendő mulva láttam azt a térképet, de bámultam a
tökéletességén.</p>
<p>Az ifjúság hadi gyakorlatai reggeltől estig tartottak.</p>
<p>Csáth fölmentett minden dologtól, hogy én is gyakoroljam
magamat.</p>
<p>Mi célja volt velem Csáthnak, hogy ezt megengedte? – ma se
tudom. Lehet, hogy abban a kérges emberben mégis jólélek lakott, s
hízelgett neki az én bizalmam. Atilla körül tíz előkelő ember is
volt olyan, a ki idegenből származott, s a szolgaságból emelkedett
föl, lehet, hogy Csáth is le akart kötelezni magának egy úri
embert. Talán arra gondolt, hogy ha én urrá válok, neki vagy a
családjának a jövendőben nagy hasznára lehetek.</p>
<p>Mindennap későn este tértem haza. Emőke már akkor a hálóházban
volt, én magam meg nagy fáradtan csak éppen megettem a vacsorámat,
s aludtam, mint az ólom.</p>
<p>Emőkét nem láttam hetekig.</p>
<p>Végre visszatért a küldöttség. Kürtök szóltak és az
előreszáguldó lovasok kiáltották diadalmasan: – Hozzák az orgyilkos
fejét!</p>
<p>Hozták is. A város végén már kivették a mézből. És a sápadt
kövér ember fejét dárdára tűzve vitték végig a városon.
<span class="pagenum"><a name="Page_154" id=
"Page_154">-154-</a></span></p>
<div class="figcenter" style="width: 558px;"><img src=
"images/i006.png" alt="" title="" /></div>
<h2>XXXV.</h2>
<p>Csáth egész éven át mindennap Atillánál ebédelt. Én ezt eleinte
dőzsölésnek véltem. Gondoltam, az ilyen barbár nép az evést ivást
tartja az élet fő gyönyörüségének.</p>
<p>Ebben is tévedtem.</p>
<p>Azok az ebédek csak ünnepi alkalmakkor voltak zajosak, vagy ha
Atilla idegeneket vendégelt meg. Máskor az ebéd mindig tanácskozás
volt.</p>
<p>A király személye így családias körbe egyesítette a hun
előkelőket. Mindegyik elmondhatta a véleményét, s a feltünőket
megvitatták. Az öregek szava mindig sokat nyomott, s végül Atilla
hozzáadta a maga okosságát. A szerint határoztak.</p>
<p>Ebéd után hol korábban, hol későbben szétoszlottak, ki-ki a maga
dolgára. Atilla is vagy a feleségeit látogatta vagy a fiatalság
hadi gyakorlatát nézte meg, vagypedig követeket fogadott, a kik
minden világtájról sűrűn jártak hozzá.</p>
<p>Egy októberi esős napon estefelé a kovácsunk műhelye előtt
ültem. Az udvar egyik sarkában dolgozott <span class=
"pagenum"><a name="Page_155" id="Page_155">-155-</a></span> az az
ember. Többnyire lovat patkolt s nyilakat kovácsolt.</p>
<p>Akkor éppen azzal foglalkozott, hogy a nyilak szárát bélyeggel
sütötte be. A bélyeg ugyanaz volt, ami a családi jelvény: egy
kézben két kard s a nap. Én is azokkal a nyilakkal lőttem.
Gyakorlatok után a hun fiuk összeszedték az ellőtt nyilakat és a
bélyegek szerint visszaosztották a tulajdonosaiknak.</p>
<p>Az én nyilaim fenyőfából készültek. A gazdám nyilai tengeri
nádból. Most már a nagyobbik fiú is kapott nyilakat. Azok
közönséges nádból készültek.</p>
<p>Hát ahogy ott nézem, milyen ügyesen tollazza a kovács a
nyilakat, jön Kaza udvari szolga lelkendezve, hogy menjek föl
üstöllést a palotába, Atilla elé.</p>
<p>Én csak eldöbbenek. Váltom a ruhámat hamarosan. Loholok át a
palotába.</p>
<p>Szentül azt hittem, hogy Priszkosz érkezett meg és hogy megint
megtörik valami csontomat.</p>
<p>De nem az volt. Amint bevezetnek, látom, hogy ott ül valami
ötven ember a borszagú terem közepén Atilla körül az asztalnál. A
király mellett jobbról Barcza, a király nagybátyja, balról Aladár.
Ott van a fővezér, Csáth, Edekon, Dorog, Mácsa, Kászon, Vacsar,
Upor, Bálán, Madarász, Damó, Zsögöd, Csomortán, az öreg Barakony (a
Csáth apósa), Salló, Kontsagh, Hargita, Urkon, – szóval mind a
főurak. Az asztal fehér abroszszal van beterítve. A terem oszlopain
fáklyanagyságú viaszgyertyákat gyujtogatnak a szolgák. Kamocsa, egy
kerekfejü s vastagnyakú hun beszél állva, Atilla felé fordultan. Az
arczok nevetők, vörösek. Nagy a jókedv.</p>
<p>Kaza bevezet az ajtón. Várakoznunk kell, míg Kamocsa beszél. Az
uram is int, hogy várjak, de Kamocsa épen végzi a beszédét. A
kupáját fölemelve mondja:</p>
<p>– És most üdvözöllek, király uram. Nem tehetek másképen, mint
hogy vőlegényi mivoltodban üdvözöljelek. S nem lehet az, hogy
egyuttal arra is ne <span class="pagenum"><a name="Page_156" id=
"Page_156">-156-</a></span> köszöntsem a poharamat, akit
menyasszonyodként köszönteni most már kénytelen vagyok.</p>
<p>Harsogó nevetés követte ezeket a szavakat. Az öregek is döczögve
nevettek. A vén Barakony az asztalra csapott és kiáltotta:</p>
<p>– Így van!</p>
<p>Atilla szintén mosolygott.</p>
<p>Először láttam mosolyogni s különös volt nekem. A zöld alma
mikor pirosra változik, a komoly ember mikor mosolyog, mintha nem
egy és ugyanaz volna. De csak a szeme mosolygott, az a rettenetes
két fekete szeme, amelytől még a hegyek is reszkettek.</p>
<p>Perczekig tartott, míg elsimultak a derültség hullámai. Akkor a
gazdám intett, hogy menjek hozzá.</p>
<p>Fölkelt és Atilla elé vezetett.</p>
<p>– Ime, uram, – mondotta – ez az a rabszolga, a kit említettem.
Ez nem hazudik, ha fejbevered is.</p>
<p>A társaság elcsöndesült. Minden szem rámfordult.</p>
<p>Nem tudtam, mi a szokás: meghajoltam, aztán meg letérdeltem.
Gondoltam: rabszolgának talán így illik.</p>
<p>– Kelj föl, – szólított meg Atilla. – Most már hun vagy, hát se
ne térdelj, se ne hajladozzál.</p>
<p>Fölkeltem.</p>
<p>– Ösmered-e, – kérdezte – Honoria herczegleányt, harmadik
Valentinián császárnak a hugát?</p>
<p>A teremben olyan csönd volt, hogy a fáklyaserczegést meg
lehetett hallani.</p>
<p>– Egyszer láttam őt, – feleltem habozva – mikor még
Konstantinápolyba volt bezárva.</p>
<p>– Él még?</p>
<p>– Azt hiszem uram, él még. Mikor én eljöttem élt. Ravennába
vitték. Ott is fogva tartják.</p>
<p>– És miért tartják fogva?</p>
<p>– Azért, mert neked, király uram, ezelőtt tizenhat esztendővel
jegygyűrüt küldött.</p>
<p>Atilla szemében megelégedés látszik. Körülpillant az urakon.
Halk moraj és mozgolódás. Aztán ismét csend. <span class=
"pagenum"><a name="Page_157" id="Page_157">-157-</a></span></p>
<div class="figcenter" style="width: 424px;"><a href=
"images/i012hq.jpg"><img src="images/i012.jpg" alt=
"Csak én állok komolyan az egész társaságban." title=
"Csak én állok komolyan az egész társaságban." /></a>
<p class="caption">Csak én állok komolyan az egész társaságban.</p>
</div>
<p>– És miféle isten teremtése az? – kérdezte tovább Atilla.</p>
<p>– Azt mondják: bolond.</p>
<p>Erre szavaimra kitört a nevetés. Kitört, mint a vezuvi kráter.
Csáthra pillantottam, hogy miért nevetnek? Csáth a kezével intett,
hogy jól van. De ő is nevetett. Aladár királyfinak minden foga
fehérlett a nevetésben.</p>
<p>Atilla aztán tovább kérdezett:</p>
<p>– És úgy ábrázatra milyen az a herczegnő?</p>
<p>Nagy csend. Összeszorított ajkak. Csak a szemek nevetnek
rám.</p>
<p>– Csak arra emlékszem, hogy hosszú orra van, mint Nagy
Theodoziusz minden ivadékának és hogy az arcza hervadt.</p>
<p>A nevetés kidurran. Nagyhajú Dorog szinte fetreng belé a széken.
Atilla nagybátyja, Barcza arczán öreg könnyet látok lecsordulni,
testének nagy hája szinte reng a nevetéstől.</p>
<p>Atilla is hátrahajlik a széken és hunyorgón mosolyog.</p>
<p>Csak én állok komolyan az egész társaságban, mint a bolond. A
zürzavaros hangokból a fülem kihalászni próbálja a nevetés okát, de
hasztalan: ötven ember beszél és nevet egyszerre.</p>
<p>Végre Atilla fölemeli az ujját, s minden elcsöndesül.</p>
<p>– Fiú, – szólt ismét hozzám – mondd meg nekem, hogyan
gondolkoznak rólam, mit beszélnek rólam a római birodalomban.</p>
<p>A kérdése nyájas, de én lelkemben mégis remegek belé. Nem tudom
mihez mérni a szavamat, nincs vezérgondolatom. A nagy vidámságban
egyedül én állok tájékozatlanul. Azonban Atillát nem szabad
várakoztatni, – feleltem:</p>
<p>– Hát uram, az udvarnál azt tartják rólad, hogy különös fajta
oroszlán vagy, a kit aranynyal kell etetni, különben széttéped a
világot. <span class="pagenum"><a name="Page_158" id=
"Page_158">-158-</a></span></p>
<p>– Nem az udvart kérdezem. Az csak kis társaság, az ismer engem.
Hanem azt mondd meg, hogy úgy általában abban a nagy birodalomban
mit beszélnek rólam?</p>
<p>– Semmi jót, uram.</p>
<p>A gazdámra pillantottam. Láttam, hogy a szeme gyönyörűségtől
ragyogva áll rajtam. Int a fejével, hogy csak beszéljek bátran. Én
hát vakmerő nyíltsággal folytatom:</p>
<p>– Az a vélemény rólad, felséges király uram, hogy boszorkánytól
született szörnyűség vagy mint minden hun. Ezenkívül azt beszélik,
hogy a fejed kopasz, az orrod olyan, mint a disznóé, a füled lelóg,
mint a kutyáé és beszélni nem tudsz, csak morogni.</p>
<p>A kaczagásnak olyan vihara tört ki a teremben, hogy magam is
alig birtam a komolyságomat megtartani.</p>
<p>Az emberek vonaglottak. Eszlász elkékült arczczal ordított,
Berki fuldokolva röhögött. A fővezér szeméből patakzott a könny. A
gazdám üvöltve verte az asztalt. De még a király mögött álló
szolgák is kunczogtak. Tomor pohárnok befogta a száját, s ide-oda
tekergett Aladár mögött, hogy nem mert hangosan nevetni. De a
többi, az szabadon eresztette a kaczagását. Én olyan nevetést,
olyan hahotázást, röhögést, nyerítést életemben nem láttam. Volt
olyan főúr, a ki lefordult a székről s a földön kinlódva rángatta a
nevetés görcse. Még az agg Barakony is kipirosodott arczczal
döczögött és rázta a kezefejét a levegőben.</p>
<p>Én csak Atillára néztem. Az ő arczán ismét az a finom mosolygás
játszott át, a mi előbb. A mily sötét és félelmes volt az az arcz
örökké nyugodt komolyságában, ép oly kellemes volt, mikor a
vidámságnak sugara vonult át rajta.</p>
<p>Azon aggódtam, hogy talán a bolond Cerkó szerepébe estem, s ezt
rab létemre se tartottam volna szerencsémnek, azonban Atilla
intett, hogy elmehetek. <span class="pagenum"><a name="Page_159"
id="Page_159">-159-</a></span></p>
<p>A gazdám azon a napon csak estefelé tért haza.</p>
<p>Megvártam őt az ajtóban, hogy talán szól valamit, s magamban
röstelkedtem, hogy én ezeknek a barbároknak voltam ma nevetsége. De
csak tudnám, hogy miért? Holnap reggel át is megyek Kazához, hogy
világosítson meg, különben örökké fog az a nevetés bosszantani.</p>
<p>Csáth ragyogó arczczal ült a lován. A szája még akkor is
nevetőre állott.</p>
<p>Leugrott a lováról és hozzám fordult:</p>
<p>– No fiú, – mondotta a vállamra csapva, – kitettél magadért. Ma
este jutalmul velem vacsorázol. Rab vagy, de velem vacsorázol!</p>
<p>Ez olyan kegyesség volt, a minőben a Csáth házánál rab még nem
részesült.</p>
<p>Vacsora alatt aztán elmondta a feleségének, hogy én milyen
bátran viselkedtem Atilla előtt.</p>
<p>– Napok óta főzzük a fejünket, – úgymond – hogy hogyan kössünk
bele a római birodalomba? Már indultunk volna, ha ki nem adják a
Krizafiosz fejét, de kiadták a gyávák! Atillát ette a méreg, hogy
nincs okunk fegyvert csatolni. Végre eszébe jut, hogy ezelőtt
tizenöt esztendővel valami bolondos herczeglány jegygyűrüt küldött
neki. Keresteti a gyűrüt: megvan még. Hivatja Rusztit. Kiolvassák a
régi irásokból, hogy Honoria a neve a herczeglánynak. Hát már most
az keresztény, Atilla meg pogány, s ezenfelül Atilláról az a hír,
hogy nyers húst eszik, röfög és ördögi ábrázatú. Atilla követeket
küld holnap Rómába a menyasszonyáért.</p>
<p>Egyszerre megvilágosodott nekem minden. De szinte vaczogott a
fogam a barbárok rettenetes ravaszságától.</p>
<p>– Ezen mulattunk ma példátlan szélesen, – folytatta Csáth. – Az
a róka Edekon nagy komoly képpel fölveti a kérdést, hogy uram
király, mi lesz, ha a menyasszonyt kiadják?</p>
<p>Aztán elbeszélte, hogy én miket mondottam Atillának <span class=
"pagenum"><a name="Page_160" id="Page_160">-160-</a></span> és hogy
milyen nyugodtan és bátran állottam előtte.</p>
<p>Én az asztal végén csendesen, megvontan, a szememet lesütve
ültem. Alig ettem nehány falatot.</p>
<p>Mindössze kétszer pillantottam föl, s akkor lopva Emőkén is
átsímult a tekintetem.</p>
<p>Mikor Csáth engem dicsért, éreztem, hogy Emőke mosolyog, s
tekintete az arczomon pihen. <span class="pagenum"><a name=
"Page_161" id="Page_161">-161-</a></span></p>
<div class="figcenter" style="width: 604px;"><img src=
"images/i007.png" alt="" title="" /></div>
<h2>XXXVI.</h2>
<p>Harmadnapra öttagu követség indult Valentinianusz római
császárhoz Ravennába. A követség vezére Edekon volt. Vele ment a
kopasz Madarász, Kamocsa, Mácsa, Betegh és Upor.</p>
<p>A követek levelet vittek, amelynek tartalmát Csáth egy
kilovaglásunk alkalmával elmondta.</p>
<p>Hát ezt írta Atilla:</p>
<div class="blockquot">
<p>Üdvözletemet küldöm neked, Valentiniánusz császár.</p>
<p>Megbotránkozással értesültem arról, hogy jegyesemet, Honoria
hugodat zárva tartod.</p>
<p>Avagy nem tudod e, hogy ő ezelőtt tizenöt évvel gyürüt küldött
nekem, és így ő kétségbevonhatatlanul jegyesem? Nem türhetem, hogy
őt tömlöczben tartsátok, sőt követelem, hogy őt hozzám bocsássátok,
s apai örökségét kiadjátok.</p>
<p>Az ő öröksége pedig a Constantinus hátrahagyott vagyonának fele,
és a római birodalom fele.</p>
<p>Azt követelem!</p>
<p class="right"><i>Atilla</i>.</p>
</div>
<p><span class="pagenum"><a name="Page_162" id=
"Page_162">-162-</a></span></p>
<p>Míg ez a levél Ravenna felé ügetett, két különös követség
érkezett Atillához.</p>
<p>Az egyik követség hét barna óriás. A fülükben gyűrű. A süvegükön
strucztoll. Testhez álló bőrruhában valamennyi, de a karjuk
meztelen. Szép feketeszemü emberek.</p>
<p>Vandalok voltak. Afrikából jöttek. Genzerik király küldötte őket
egy szekérre való gyönyörű aranyművekkel.</p>
<p>A másik küldöttség tíz szőke ember; kékszeműek, sárga
szattyánbőr öltözetűek; vörösbársony a süvegük; fegyverük ezüsttel
kevert aczél, a mellükön aranycsatok. Nekárparti frankok voltak. A
hun nők csapatosan lovagoltak ki a sátorukhoz, hogy az arczuk
szinét bámulják, s hosszan leomló sárga hajukról
beszélhessenek.</p>
<p>A frankokat egy elűzött trónörökös vezette, egy fiatal, csinos
legényke, aki mingyárt összebarátkozott Aladárral, s azontúl mindig
együtt jártak.</p>
<p>Mind a két küldöttség azért jött, hogy Atilla fegyverét kérje
segítségül.</p>
<p>A vandalok valamikor a Kárpát erdeiben fészkeltek, de idővel
megsokasodtak, s végigözönlöttek egész Európán, Iberia csúcsán
átkeltek, elfoglalták Karthágót, s most Afrika partja a
hazájok.</p>
<p>A vandal király azt ajánlja Atillának, hogy a jövő tavaszon
kétfelől támadják meg egyszerre a római birodalmat. Ő délfelől csap
be, Atilla észak felől rontson rájuk: s a találkozás helye
Róma.</p>
<p>– Minek várjam a tavaszt? – felelte vállat vonva Atilla. – Az én
lovaimnak kaszál ezen a nyáron az egész római birodalom.</p>
<p>Csak éppen a választ várta még, a római választ. Az is
megérkezett. Sok kincs: gyöngy, arany, bársony és selyemszövetek
voltak mellékelve a válaszhoz. A római császári udvarból azt
felelték, hogy Honoria már férjhez ment.</p>
<p>Erre Atilla kitüzte a vörös zászlót. Lovasokat küldött
<span class="pagenum"><a name="Page_163" id=
"Page_163">-163-</a></span> a világ minden tája felé, hogy a hadat
táborba szólítsák.</p>
<p>És akkor az élet megváltozott.</p>
<p>Az ember akármerre ment, mindenütt fegyvert javítottak, kardot
köszörültek, buzogányt öntöttek, íjjhúrt fontak, harczi dolmányt
pikkelyeztek, sisakot béleltek, nyerget bőröztek, tábori sátort
kalapáltak.</p>
<p>Az asszonyok még a nyáron tömérdek marhahúst, lóhúst és
birkahúst füstöltek, keményre gyúrt tésztát szárítottak. A húst
porrá törték. A tésztát zacskókba kötötték. Később tapasztaltam,
hogy micsoda erősítő hamar-ebédet lehet abból főzni.</p>
<p>A férfinép a sátorok között is lándzsát hányt. Magas
földhányásokat vertek, bekötözték szalmával vagy gyepet döngöltek
reá, és husz-harmincz lépésnyiről dobálták bele a lándzsát.</p>
<p>A fiatalság a mezőn nagy rajokban gyakorolt. A raj néha akkora
félholdakba alakult, hogy a két végét nem lehetett látni.</p>
<p>A jeleket kürtök fujták. Egy hosszú, éles rikoltás hátrálást
jelentett, két hosszú rikoltás megfordulást a vágtató lovon, s a
nyílnak ellövését.</p>
<p>Azt nem bírtam megtanulni. A hunok azonban a sok gyakorlat
folytán annyira vitték, hogy az elnyúltan vágtató lovon
megfordultak és hasra feküdtek, s így visszafelé messze ellőtték a
nyílaikat.</p>
<p>Tisztek nem voltak, mint a római hadseregben, hanem csak vezérek
és zoltánok, akik a vezérek parancsát gyors lovakon hordták
széjjel.</p>
<p>A csapatok családok és nemzetségek szerint alakultak. Azok maguk
választottak maguknak vezetőt és zászlótartót. A zászló csak egy
hosszú lándzsa volt, amelyen szines süveg, nádcsomó, kard, lófark,
bivalyfej, hold vagy más efféle jelvény volt.</p>
<p>Őszszel már megérkeztek az északi <i>alánok</i>. Irtóztató
hosszú lándzsájukkal úgy jöttek, mint egy nádrengeteg. Királyuk egy
zömök, villogó szemű öreg ember. Aztán jöttek napokig tartó
vonulással a farkasbőrbe <span class="pagenum"><a name="Page_164"
id="Page_164">-164-</a></span> öltözött <i>neurok</i>, akikről azt
beszélték, hogy valóságos farkasokká tudnak átváltozni; jött a vad
<i>bellonotok</i> nagy hadserege, azok szakálla mellig ért:
parittyával lőttek íjj helyett.</p>
<p>Nyomukban, mikor az első hó leesett, jöttek rengeteg sok lóval a
kifestett képű <i>gelonok</i>. Azok kaszával voltak fegyverkezve, s
a hátukon emberbőrből készült kaczagányt viseltek. A pofájuk piros
és sárga festékkel úgy agyon volt karikázva, hogy az ember nem
értette, hogyan ismerik föl egymást?</p>
<p>Jöttek dübörgő szekereken a <i>baszternek</i> Ázsiából, sok
asszonynyal, akik szintén föl voltak fegyverkezve. Tornyos rézsisak
volt a fejükön; balkarjukon nádból font paizs; kardjuk bronzból
való, széles és nehéz. Nyílaik mérgezettek.</p>
<p>Jöttek két napig tartó átvonulással a <i>kazarok</i>, akiket az
előbbi évben hóditott meg a hun. Azok másfélszer olyan hosszú
íjjakat hordtak, mint ők maguk; szép barna nép, de alacsony
homlokú. A nyílaikat nem tollazzák föl. Nyergükön fából készült
szöges buzogány lóg.</p>
<p>Jöttek széles szügyű lovakon a sasszemű <i>rúgok</i>, köztük sok
vereshajú ember. Azok a subáikat is vérszínvörösre festik. Kétélű
szekercével harczolnak. Husz-harmincz lépésre is czélt találnak
vele. A czél az ellenség lova feje. Ha a ló lerogyott, az embert
hosszú lándzsájokkal szúrják agyon.</p>
<p>Jöttek a <i>scirek</i>, fehérarczú, szikár, nagycsontú nép.
Azoknak is széles szekercze függött a nyergükön. Íjjaik kettős
hajlásúak. Asszonyt nem hoztak magukkal.</p>
<p>Jöttek csak gyalog a <i>turczilingek</i>, kerek pajzsú,
rövidkardú népség. A levegőt tőlük két napig vöröshagymabűz hatotta
át. Azoknak a kardja fényesre sikált vörösréz. Azt mondták róluk,
hogy csak akkor elegyednek a csatába, mikor már a hun lovasság az
ellenséggel összekeveredve viaskodik.</p>
<p>Jöttek a <i>herulok</i>, a világ leggyorsabb lovasai, akik
<span class="pagenum"><a name="Page_165" id=
"Page_165">-165-</a></span> nem irgalmaznak senkinek, de maguk se
könyörögnek kegyelmet soha. Azok zászlója csupa halálfő.</p>
<div class="figcenter" style="width: 422px;"><a href=
"images/i013hq.jpg"><img src="images/i013.jpg" alt=
"Szakadatlan menetben özönlött a sok had." title=
"Szakadatlan menetben özönlött a sok had." /></a>
<p class="caption">Szakadatlan menetben özönlött a sok had.</p>
</div>
<p>Jött nyugat felől a <i>kvádok</i> egy töredéke: nagytermetű,
vastag szemöldökű nyilazók. Azoknak oly erős az íjjuk, hogy a
nyílat a deszkán is átröpíti. Tüszőt viselnek. Piszkos, kegyetlen,
barna nép.</p>
<p>Jöttek velök a nagyorrú és kékszemű <i>svábok</i>. A vállukon
rézlemez, s azon a szöges csata-csép, amelylyel a lovat is leütik.
Azok csak valami ezren jöttek. A derékhad, amint mondották, csak
tavaszszal indul meg.</p>
<p>Azután jöttek különböző apró-cseprő népcsoportok, eltünt vagy
szétszórt népfajok maradványai. Így jött többek között egy vandal
népcsoport is. Isten tudja, mikor szakadtak el a nemzetüktől,
amelyet azóta Afrikába sodortak a viharok.</p>
<p>Jöttön-jöttek, érkezten-érkeztek, egyik jobbról, másik balról.
Átvonultak a városon, át az eddig érkezett táborokon. Letáboroztak
a legutóbb érkezettek mellé.</p>
<p>Napokon és heteken át, szakadatlan menetben özönlött a sok had
reggeltől estig, hol kürtszóval, hol sípok zenéjévél, hol tompa
csörgéssel, zörgéssel, lódobogással, dobropongással. A vezérek
befordultak néhány percre Atillához, bejelentették az érkezésüket,
átvették a rendelkezést, s mentek a haddal tovább.</p>
<p>Karácsonkor jöttek az <i>osztrogótok</i>. Azok már gyalognép
voltak. Csizmájuk térden fölül érő; sisak helyett állati fejbőrt
viselnek, sörényesen, szarvasan. Kardjuk hosszú és egyenes. Három
fejedelmük, három egytestvér: Elemér, Todomér és Idamér. Rettentő
nagy nép az. Valamikor övék volt fél Európa: a Volgától a keleti
tengerig legeltek a gót nyájak. Aztán Balambér meghódította őket.
Akkor a nép fele elszökött, Galliába ment. Azokat nevezték
vizigótoknak. A nép másik fele maradt a hunok alattvalója. Azokat
nevezték osztrogótoknak.</p>
<p>Átvonulásuk négy napig tartott.</p>
<p>Nyomukban jöttek végtelennek tetsző sorokban a <span class=
"pagenum"><a name="Page_166" id="Page_166">-166-</a></span>
<i>gepidák</i>, a kiknek királya, Ardarik, majdnem mindenkor
Atillánál lakott.</p>
<p>Azok is gyalognép voltak. Ragyogtak a réztől és aranytól.</p>
<p>Jöttek a <i>szarmaták</i>. Szoknyás férfiak. Zömöktermetü,
rövidnyakú nép. Lándzsájuk állati szarvakból készült. Fegyveres nők
is jöttek velök, párduczizomzatú, macskaszemű hölgyek. Azok pajzsa
darvak háti bőréből készült, sisakjuk pedig fából. A szarmaták úgy
iszszák a lóvért, mint mink a bort.</p>
<p>Jöttek a szarmaták rokonai, a <i>rokszolánok</i>. Lovas, nyílas
nép az is. Nyergükön madzagon vagy szíjjon egy-egy koponya lóg.
Abból isznak. Elhozták a családjukat is, mert otthonuk ott van, a
hol a sátorfát leütik. Mosolygó asszonyaik kiváncsian néztek ki a
bőrökkel fedett öblös szekerekből. A gyermekeik ott lovagoltak a
szekerek mellett.</p>
<p>Egy hétig tartott ismét azoknak az elvonulása.</p>
<p>Azután a legközelebb lakó <i>jász</i> nép seregelt be. Az már
nem is külön nép, mert rég beolvadt a hunokba, csak a ruhájában
különbözik: csontlemezekből faragott pikkely-ruhát visel a
harczban. A lovukat is tetőtől-talpig olyannal födik. A pikkelyt
durva vászonra varrják, s olyanok, mintha emberré vált halak
volnának.</p>
<p>Barna és holdas szemöldökű, hosszúnyakú nép az. Mind magasra
nyúlt ember. Nyilazásban első a világ minden népe között.</p>
<p>Végül beözönlött az egész hun nép, a <i>fekete hunok</i> és
<i>fehér hunok</i>. Az utóbbiakat hunugoroknak, hungaroknak is
nevezik, felerészben meg magukat magyariaknak mondják, mert a
Magyar nevű család van köztük legjobban elszaporodva. Akkor láttam
csak, hogy a fehér hunok nem csupám a ruhájokért viselik a fehér
nevet, hanem azért is, mert az arczuk fehérebb, mint a fekete
hunoké; a hajuk gesztenyeszínű, néha szinte szőke. A fekete hunok
haja mind koromszín sötét. Csáthnak bizonyára hunugor volt az
<span class="pagenum"><a name="Page_167" id=
"Page_167">-167-</a></span> első felesége, mert Emőkének is a haja
gesztenyeszínű.</p>
<p>Azok a hunugorok mind két karddal fegyverzetten érkeztek. A
jobboldalukon egyélű kard, a baloldalukon kétélű. A magyarok közt
némelyeknek lándzsa helyett fokos volt a kezében, a mely hasznosabb
harczi szerszám a lándzsánál. Sok nyergen meg árkányt lehetett
látni, szőrből font zsineget, amely arra való, hogy az ellenség
nyakába repüljön, s az embert a nyeregből lerántsák.</p>
<p>A magyarok poggyászos szekereit az ugorok követték. Halászatból
élő gyalognép az. Nem annyira nyilt harczra való, mint inkább arra,
hogy a tábort védje, ha netán az ellenség a szekerekig nyomulna,
meg hogy útközben halászszon.</p>
<p>Sok gyomor a nagy had!</p>
<p>A hunok gyülekezése aztán eltartott januárius végeig. Hol egy
fekete-gubás csapat, hol egy fehér-gubás csapat, de az mind hun és
hun. Mintha a föld torka okádta volna folyton őket. A számuk talán
azért is tetszett olyan véghetetlennek, mert minden hun hozott
vezetéklovat is magával. A csapatvezetőknek és a zoltánoknak három
lovuk is volt. A vezérek, fejedelmek öt-tiz vezetéklóval robogtak a
táborba.</p>
<p>Januárius végén a fővezér lóra ült és bejárta az érkezett
hadakat. Megnézte, melyik népből mennyi jött, s följegyeztette a
számukat.</p>
<p>A számlálás napokig eltartott. Itt tízezer, ott húszezer, a jász
maga ötvenezer, a gepida nyolczvanezer, a gót hatvanezer. Egy hétig
számlálgattuk őket. Mikor már fölül voltunk a félmillión,
abbahagytuk. Ma se tudom, mennyi nép gyült össze, de ha ahhoz, a
mit megolvastunk, hozzászámítjuk a százezernyi asszonyt, a táborok
végén sátorozó kalmárokat, lócsiszárokat, koldusokat s a gyülevész
szemétnépséget, az egymilliónál több lovat, és vagy kétszázezer
szekeret, fogalmunk lehet arról, hogy micsoda népnyüzsgés volt az a
Tisza körül! <span class="pagenum"><a name="Page_168" id=
"Page_168">-168-</a></span></p>
<p>És az a rengeteg népsokaság még csak azt se tudta, hogy hova
megyen?</p>
<p class="center">*</p>
<p>Talán február első napja volt, mikor a nap melegétől
megcsordultak az ereszeken lógó jégcsapok. Atilla délután
kilovagolt a palotájából, s a vezérek és főurak kiséretében bejárta
a rengeteg hadat.</p>
<p>Sátora már akkor ki volt rakva szekerekre a palota előtt.
Huszonkét nagy szekér vitte csupán azt az egy sátort. Egy kisebb
sátorát, a mely az útközben való rövid pihenőkre és egy éji alvásra
szolgált, egy aranyozott, nagykerekű szekérre rakták.</p>
<p>Este ismét fagyott. Az ég felhőtlen volt. A mint a nap
leereszkedett az éghatáron, keleten rengeteg üstökös emelkedett
föl. Kezdetben olyan volt, mint egy búzakéve, azután elvékonyodott,
s olyanná vált, mint a hunok kardja.</p>
<p>A nép kitolongott a sátorokból, s álmélkodva nézte az égi
jelet.</p>
<h2>XXXVII.</h2>
<p>Másnap reggel Atilla kürtöse, Kászon, kiállt a palota elé, a
dombra. Fölemelte a nagy elefántcsont kürtöt, s messzebúgó hangon
fujta az indulót.</p>
<p>A mi sátorunk is ki volt már készítve napok óta az udvarra. Nagy
bőrsátor volt az, gyapjúszőnyegekkel kibélelt alkotmány. Az
oldalain előrevonható bőrleplek sárgállottak. Azok alatt a szolgák
fognak hálni: én, Karacs, Nagyfülü-Szabolcs, Ladó és Baczon.</p>
<p>A sátorban van függőágy, összehajtható asztal, ugyanolyan
szerkezetű székek. A ládákban van két öltözet pánczélos ruha, öt
rend különféle harczi bőrköntös, az egyik viziló bőréből készült, s
virágalatkokra lyukgatott; volt valami száz mindenféle fegyver,
<span class="pagenum"><a name="Page_169" id=
"Page_169">-169-</a></span> edények, serlegek, s ötezer nyíl
csupáncsak az úr számára.</p>
<p>A kürtszóra befogták a lovakat. A gazdám felöltözött. Behítt a
palotába. Két kardot lándzsát és íjjat adott, s egy disznóbőrből
készült harcziköntöst, a mely belől finom drótszövettel volt
bélelve.</p>
<p>Feleségét, leányát, apósát megölelte, gyermekeit százszor
összecsókolta.</p>
<p>Én is odamentem: kezet csókoltam az asszonynak, s az öreg
Barakonynak.</p>
<p>A szemem könnybelábadt, mikor Emőkéhez fordultam. Szótlanul
nyujtotta a kezét. Lehajoltam és megcsókoltam. S éreztem, hogy
megszorítja a kezemet.</p>
<p>Csáth nehezen búcsúzott.</p>
<p>– Valami rossz sejtelem kínoz, – mondotta. Aztán a küszöbön
mégegyszer visszafordult: bement a harmadik szobába a
gyermekeihez.</p>
<p>Én ott álltam a szoba közepén Emőke előtt. Magunkra
maradtunk.</p>
<p>– Ha visszatérek, – mondottam halk, remegő hangon, – s olyan
állapotba jutok, mint Szabad-Görög, remélhetem-e, hogy szívesen
beszélsz velem?</p>
<p>Hallgatva nézett egy perczig reám, azután így felelt:</p>
<p>– Ha visszatérsz is, igérni nem igérhetek semmit, Zéta. Jó fiú
vagy, de e pillanatban oly messze állsz tőlem, hogy nem tudom
elképzelni, hogyan lesz az… De ha nem térsz vissza… ha nem térsz
vissza…</p>
<p>– Meghalok érted s nincs tovább.</p>
<p>– Arra az esetre, hát… Megcsokolhatod az arczomat.</p>
<p>Talán nem lett volna szabad másképp érintenem, mint hogy én is
az arczához hajoljak, de nekem megmozdult a karom is: gyöngéden
átöleltem őt; arcza egy perczig mellemen pihent. Hallani véltem
szíve dobogását. Öleltem, öleltem magamhoz. Ajkam <span class=
"pagenum"><a name="Page_170" id="Page_170">-170-</a></span>
odatapadt gyönge, bársonyos virág-arczához, míg ő lehúnyt szemmel,
némán állotta a csókomat.</p>
<p>És nem tudtam neki egyebet mondani, csak ezt az egy szót:</p>
<p>– Nárczisz… nárczisz!</p>
<p>Mert olyan is volt ő, mint a nárczisz-virág: csupa finomság,
csupa fehérség, csupa üdeség.</p>
<p>A szomszédszobában újra hallatszottak a Csáth izmos lépései.
Szétváltunk. Emőke a haját igazítva nézett reám. Az arcza kissé
pirosabb volt, mint szokott lenni, de a szeme olyan volt, mint a
befagyott tengerszem.</p>
<p>Hát nem láthatatlan az ember!?</p>
<p>Mikor lementünk, a pirosra festett sátoros-szekér már kint volt
az udvarból.</p>
<p>A cselédek ott álltak sorban a ház ajtajától a kapuig.</p>
<p>– Isten hozza vissza! – kiáltozták Csáthnak.</p>
<p>Kezet csókoltak, vagy akinek a kézből nem jutott, a köntösét
vagy a kardját csókolta meg.</p>
<p>– Isten hozza vissza!</p>
<p>A kapuban Dsidsia zokogott. Ő is kezet csókolt az úrnak. Aztán
nekem meg hirtelen a nyakamba ugrott, és megcsókolt a kis
szemtelen; összevissza vizezte a képemet ostoba könnyeivel.</p>
<p>No iszen máskor majd nyakon is vágtam volna; de csak elnyeltem a
boszúságomat.</p>
<p>Siettem az úr után.</p>
<p>A nap már két kopjányira állt az égen.</p>
<p>A városon kivül magas füstoszlop kanyargott a felhők közé. A
táltosok szent éneket üvöltve áldozták a fehér lovat.</p>
<p>Az öreg vak Káma a kezében véres kardot tartva állott a máglya
előtt, majd Atilla felé terjesztette áldón a kezét, míg világtalan
szemei az ég felé voltak irányozva.</p>
<p>Ezernyi ezer kard csattant elő, s a fegyveres százezrek a kardot
az égnek villantva kiáltották: <span class="pagenum"><a name=
"Page_171" id="Page_171">-171-</a></span></p>
<p>– Isten! Isten! Isten!</p>
<p>És megindultunk napnyugat felé.</p>
<h2>XXXVIII.</h2>
<p>A hadsereg fele átköltözött a Dunán. Elszélesedtek, mint az
árvíz. És így kétfelé váltan haladtunk északnak, azután meg
nyugatnak. A Duna déli partján Atilla vitte a had felét, az északi
parton Csáth fővezér.</p>
<p>Az én uram Atilla kiséretében utazott. A fővezérrel nem
találkoztunk előbb, csak mikor már kitavaszodott, – a Duna
forrásánál, a Fekete-erdőben.</p>
<p>Egy napon Atilla két irnoka között lovagoltam. Ména-Ságh volt az
egyik, Csenge a másik.</p>
<p>Azok az irnokok szolga létemre is szivesen beszélgettek velem, s
én meg az út unalmait szivesen enyhítettem a velök való
társalgással. Ména-Ságh körülbelül negyvenöt éves, szakállas ember,
gyuladásos szemű és kopasz, a fehér hunok közül való. A másik olyan
korú ember, mint én, szintén fehér hun származású, erős, tagos
fiatal ember.</p>
<p>Azt kérdeztem Ména-Sághtól:</p>
<p>– Nem mondanád-e meg uram, hogy miért nem megy Atilla egyenesen
Rómának?</p>
<p>– Azért, – felelte pislogva, – mert okos ember.</p>
<p>És elmosolyodott, hogy megütközve néztem reá.</p>
<p>– Nono, – mondotta, – hiszen nem akartalak sérteni a szavammal;
te ezt nem értheted, mert világügyekkel nem foglalkozol.</p>
<p>– De megérteném, ha elmondanád.</p>
<p>– És én meg elmondanám, ha tudnám.</p>
<p>– Hát akkor miért mondod, hogy azért megyünk nyugatnak, mert
Atilla okos ember?</p>
<p>Sok mindent tudott, az a Ména-Ságh, de titkolódzó természetű
volt: akármit kérdezett az ember, mindig szaporán pislogott és
érezhetőképpen megválasztotta a szavait. <span class=
"pagenum"><a name="Page_172" id="Page_172">-172-</a></span></p>
<p>Hát akkor is pislogott egy perczig, aztán a szemöldökét mozgatva
felelte:</p>
<p>– Atilla még eddig soha ostobaságot nem követett el, tehát ha
olyat tesz is, amit nem értünk, bizonyos, hogy nem cselekszik
másképp, csak okosan. Csatát soha nem veszít, jövedelmet soha nem
ejt ki a markából s a népet össze tudja tartani.</p>
<p>– Nem is ember ez, hanem egy halandó isten itt közöttünk, –
szólt lelkesen Csege.</p>
<p>Erre én vállat vontam:</p>
<p>– Mindnyájan halandó istenek vagyunk.</p>
<p>– Te tán nem tartod nagynak Atillát? – kérdezte Csege
megbotránkozva.</p>
<p>– Nagynak tartom, – feleltem, – de élő embert mesei hőssé nem
teszek.</p>
<p>– Az pedig az, – vette föl ismét a szót Ména-Ságh. – Hát
elmondom, amint gondolom a szándékát.</p>
<p>Darabig csak pislogott, aztán folytatta:</p>
<p>– Ő most nyugatnak indul, mert a római birodalomnak ott van a
határa. Európát csupa apró nép lakja. Többnyire vándornépek. Azok
ennek a roppant hadnak mind meghódolnak. Amelyik nem hódol,
megsemmisül.</p>
<p>– Ne is mondd tovább, uram, már értelek.</p>
<p>– Nohát: megyünk, mint a lavina. S mikor már annyira
megnövekedtünk, hogy jobban nem lehet, keletnek fordulunk s
eltemetjük a nagy római birodalmat.</p>
<p>– Haj, az lesz a nagy temetés! – tette hozzá Csege.</p>
<p>– A czivilizáczió temetése, – jegyeztem meg hüledezve, szinte
dideregve.</p>
<p>– Megújulása, – szólt Ména-Ságh. – Nézd a mezőn azokat a kerek
sötétzöld foltokat. Pásztortüzek helyei azok. A tűz elhamvadása
után kopárság, az új tavaszban új élet.</p>
<p>Elgondolkozva ballagott, nem is beszélt többet. Helyette Csege
szólalt meg: <span class="pagenum"><a name="Page_173" id=
"Page_173">-173-</a></span></p>
<p>– Csak az az Aéciusz ne volna a világon. Attól tartok.</p>
<p>– Atilla ellen az sem állhat meg, – feleltem zúgó fejjel.</p>
<p>– Deiszen az fene legény! Az ifjú korában tusz volt a hunoknál.
Együtt mulatta át az ifjuságát Atillával, kitanulta a hunok
hadakozása módját, hiszen egyszer maga is vezérelte őket egy
hadjáratban s győzelmet nyert.</p>
<p>Csáth, aki pár perczre elmaradt, újra hozzánk érkezett s
kérdezte, mit beszélgetünk?</p>
<p>Csege röviden elmondta.</p>
<p>– Jól pedzed, – felelte Csáth. – Atillának csakugyan az a
czélja, hogy a germánokat, kvádokat, svábokat, frankokat,
burgundokat, meg tudom is én kiket a sereghez csatolja s tőképpen,
hogy a vizigótokat megnyerje vagy megtörje. Az nagy nép és erős. Az
alánok nemzete is nagy. A frankok se kutyák. Ha azok hárman
csatlakoznak a római hadsereggel, Aéciusz farkasszemet nézhet
velünk.</p>
<p>– Velünk-e?! – kiáltottam csodálkozva, – ezzel a néppé vált
tengerrel!? Én azt gondolnám, uram, hogyha azok az emberek mind
szembe jönnének, a kik csak élnek a világon s utánok meg azok
jönnének, a kik már régen meghaltak, de erre az alkalomra
föltámadnának, ezt a hadat akkor se lehetne meggyőzniök.</p>
<p>Csáth nevetett.</p>
<p>– Ezt elmondom Atillának, – szólt, a lovát megcsapkodva.</p>
<p>És csakugyan elnyargalt.</p>
<p>Ruszti főirnok csatlakozott hozzánk:</p>
<p>– Mit nevetett Csáth? – kérdezte kiváncsian.</p>
<p>Csege elmondta a beszélgetésünket.</p>
<p>Ruszti komolyan hallgatta s az a fanyar mosolygás játszotta át
az arczát, amely a vizes vérű emberek sajátsága.</p>
<p>– Uram – mondottam a mosolygásától fölbátorodva, <span class=
"pagenum"><a name="Page_174" id="Page_174">-174-</a></span> – ha
olyan veszedelmes ember az az Aéciusz, nem lehetett volna-e
hadüzenet helyett azt írni a rómaiaknak, hogy nem ellenök megyünk,
hanem más népek ellen. Akkor Aéciusz otthon maradt volna.</p>
<p>– A gondolatod ügyes, – felelte Ruszti, – csakhogy ugyanez a
gondolat már megszületett az Atilla fejében is.</p>
<p>– Baj, ha nem idejekorán.</p>
<p>– De idejekorán. Mielőtt indultunk volna, megírtuk Rómának, hogy
nem az ő birodalmuk ellen megyünk, hanem a vizigótok ellen. A
levelet én írtam, hát tudom. A vizigótok Atilla alattvalói volnának
igazság szerint, de nem akartak adót fizetni: megszöktek, Galliába
húzódtak. Azokat megyünk megbüntetni.</p>
<p>– Dehát akkor miért áll elő Aéciusz?</p>
<p>Ruszti nevetett:</p>
<p>– Miért? Azért, mert azoknak is van eszük. Ha Atilla egyet
köhint, akkor is a fejükre rántják a pajzsot, mert azt hiszik, hogy
tüzet fog rájuk köpni. A félénk ember, édes barátom, kigyónak nézi
a mákosrétest is.</p>
<p>– És ha megverjük őket, mi következik?</p>
<p>– Róma.</p>
<p>– És Róma után?</p>
<p>– Konstantinápoly</p>
<p>– Aztán az egész világ!</p>
<p>– Nem. Országot alapítunk. A kardunk csak arra való lesz, hogy
az adófizető népek lássák.</p>
<p>– Atilla fog-e békén megmaradni? Rászokhatik-e az oroszlán a
fűevésre?</p>
<p>– Atilla nem vérengző. Csalódol, ha azt véled. Nem emlékszel-e
rá, hogy alig egy éve a követek a dunamelléki kereskedelem végett
jártak Teodoziusznál.</p>
<p>– Csak nem akar tán Atilla a Tisza mellett maradni?</p>
<p>– Sőt éppen. Nem ül az be egyik császár palotájába <span class=
"pagenum"><a name="Page_175" id="Page_175">-175-</a></span> se.
Ámbátor az se lehetetlen, hogy szekérre rakatja a császári
márványpalotákat s elhozatja a Tisza mellé.</p>
<p>Azzal Hargitához csatlakozott, egy ötvenéves hun főúrhoz, aki
mindig haragosan nézett mindenkire, de nem haragudott soha senkire,
csak a szeme állása volt olyan.</p>
<p>Mink ketten maradtunk Csegével. Darabig némán mentünk egymás
mellett. Csege egyszer nagyot sóhajtott.</p>
<p>– Kihez szállt ez a sóhajtás? – kérdeztem tréfásan.</p>
<p>– Megmondom, – felelte bizalmasan, – mert te ismered. Egy szép
fehér lány az. Miatta megyek én a hadba s legalább tíz ember-fejet
viszek a számlálóhoz.</p>
<p>Olyan rossz érzés nyargalt át rajtam, hogy alig bírtam a számat
megnyitni:</p>
<p>– Ki az a leány?</p>
<p>– Ösmered igen jól. Hej! sokszor néztem irigységgel reád, mikor
ott láttalak ülni a palota előtt.</p>
<p>– Dsidsia?</p>
<p>– Nem. Hiszen az gyerek még. Meg aztán olyan kismacskáért nem
gondolod tán, hogy a halál piaczára viszem a bőrömet!</p>
<p>– Emőke?</p>
<p>Máig is bámulom magamat: micsoda egykedvű hangon s nyugodt
arczczal mondtam ki ezt a nevet, pedig a világot éreztem
rombadőlésre inogni alattam, fölöttem.</p>
<p>– Hát az az, – szólt melegen.</p>
<p>Nem mertem ránézni. Éreztem, hogy elsápadok. Az a pillanat elég
volt arra, hogy meggyűlöljem azt az embert. Kezem a tőrömre esett.
Szerettem volna a torkába szúrni.</p>
<p>És ahelyett mit tettem?</p>
<p>Mosolyogva fordultam hozzá, ahogy mellettem lovagolt, tréfásan
rácsaptam a hátára a pálczával. <span class="pagenum"><a name=
"Page_176" id="Page_176">-176-</a></span></p>
<p>– Ej, ej gonosz kópé, hát olyan nagy kisasszonyokra veted te a
szemed! Talán már meg is igérted neki?</p>
<p>– No nem egészen, – felelte fontoskodó arczczal, – tudod, a
magunkfajta ember nem igen ugrálhat az olyan kisasszonyok körül.
Hanem arra való a háború, hogy megmutassa az erejét, akinek van. A
hunoknál nem az apák érdemét becsülik, hanem kinek-kinek a magáét.
Te is harczolsz?</p>
<p>– Én is.</p>
<p>– Hát csak arra vigyázz hogy mikor csapatos összeütközésben
vágsz embert, a szomszédodnak kiáltsd meg, látta-e? amikor
szétszóródik a had s az ember kiválasztja a maga ellenfelét,
azonnal vágd le a fejét és akaszd a nyergedre. A táborban vannak
fejszámlálók, neked azonban elég, ha Csáth elé rakod a fejeket.</p>
<p>Mindezt tudtam már, de szivesen hallgattam. Időt kellett
nyernem, hogy háborgó indulataimat a nyugalom színe alá
szoríthassam.</p>
<p>– És a lány is beleegyezett? – kérdeztem, a lovam nyakát
veregetve, oly színtelen hangon, mintha azt kérdeztem volna, hogy
mennyi tarhonya van az írnokok szekerén.</p>
<p>– A lány? hát hogyne!</p>
<p>Éreztem a hangján, hogy hazudik, de az embert falhoz szegezi az
ilyen dologban a hazugság is.</p>
<p>Nyugodt hangon kérdeztem tovább:</p>
<p>– Dehát hol találkoztatok? Ez érdekes! Nem is gondoltam rólad,
hogy ilyen pajkos ember vagy!</p>
<p>– Hol itt, hol ott, – felelte kitérően.</p>
<p>– És hogy kezdődött?</p>
<p>– Voltaképpen sehogy. Más fiataloknál holmi vallomások járnak
elől, mink már szerettük egymást, mielőtt beszéltünk volna. Mert a
leánynép roppant okos az ilyesmiben: csak rádnéz és kilátja a
szemedből a szived minden titkát.</p>
<p>– És hol beszéltetek először? <span class="pagenum"><a name=
"Page_177" id="Page_177">-177-</a></span></p>
<p>– Écska királynénál. Egy római üvegkereskedő jött hozzánk s
tolmács kellett. Atilla engem küldött át, hogy segítsek a nőknek a
vásárlásban.</p>
<p>– Tehát ott találkoztatok.</p>
<p>– Ottan. Alkonyat után volt az idő s én Aladár úrfival kísértem
haza Emőkét. Aladárnak csuklása támadt, kénytelen volt visszamenni.
Akkor aztán a félhomályos paloták között Emőkével megbeszéltük a
titkunkat.</p>
<p>– De hát ilyen könnyen lehet az?</p>
<p>– Hogyne. Ő szólított meg. Azt mondta: Végre beszélhetek veled
Csege. Én már régen szeretlek téged. Menj el a legközelebbi harczba
és tüntesd ki magadat. A zsákmányt tudod hogyan osztják szét: ki
hány embert vágott, annyi részt kap. Te a palotában hamar urrá
lehetsz. Én téged választottalak.</p>
<p>Köhögtem, hogy az arczomba futó vér föl ne tünjék neki.</p>
<p>– És Aladár úrfi? – kérdeztem köhögve, – hiszen az udvarolt
neki?</p>
<p>– Nem tehetek róla, – felelte hetykén, – ha én jobban
tetszem.</p>
<p>– És azóta többször is találkoztatok?</p>
<p>– Sokszor, de mindig csak hazamenet.</p>
<p>Dombra érkeztünk, ahonnan mély ellátás nyilt a völgyi városokra.
Minden város füstölt.</p>
<p>Csege bámulva nézte. Én mögötte álltam sötéten, keserün.</p>
<p>Tudtam, hogy hazudik, mert hiszen Emőke soha nem járt egyedül, s
a nap nyugta mindig otthon találta őt, de ha csak századrésze is
igaz annak, amit mondott, ha csak annyi is igaz, hogy Emőke egyszer
melegen nézett rá, akkor…</p>
<p>Arra gondoltam, hogy: Én ezt az embert megölöm! <span class=
"pagenum"><a name="Page_178" id="Page_178">-178-</a></span></p>
<h2>XXXIX.</h2>
<p>Atillát én az úton mindig magam előtt láttam száz-kétszáz
lépésnyire.</p>
<p>Két legény fia volt vele: <i>Aladár</i> és <i>Ellák</i>, aztán a
Nekárparti frankok elűzött királyfia; <i>Eudoksziusz</i> orvos, a
ki az őszszel menekült hozzánk a római udvarból; <i>Elemér</i> gót
fejedelem, <i>Ardarik</i> király, az alán király, a kazár király,
Edekon, Csáth, Oresztesz, Berki, Upor, Vacsar, Bálán s más főurak
aztán Iddár főpap és Zobogány. Mögötte járt egy selyemernyős,
bíborral kárpitozott szekér; abban ült két felesége. A szekeret
mindenféle cselédség rajzotta körül s azok közt lődörgött néha
Cerkó is, az udvari bolond.</p>
<p>Következett az urak cselédsége. Azok között voltam én is. Az
uram kivülem csak két lovászt, egy csatlóst és egy mindenes inast
hozott. Főzni mink nem főztünk. Atillával körülbelül negyven ember
evett. Olyankor minden úr mögött álldogált egy szolga. Én Csáth
mögött álltam és szolgáltam neki. Ő aztán hátra nyujtogatott nekem
a maga ételéből egy-egy czombot, egy-egy halat, sajtot, gyümölcsöt.
Nem panaszkodom reá.</p>
<p>A sereg, mint az ömlő árvíz, úgy haladt nyugatnak. A városokat
fölgyujtották és megrabolták. Az arany és ezüst kincseket a
testőrség szedte gondjaiba.</p>
<p>Egy napon valami leégett városon özönlöttünk át. Mindenfelé
holttestek hevertek. Férfiak, asszonyok, csecsemők. Itt-ott még
füstölgött a tűz. Égett szagok bűze nehezítette a levegőt. A
templom előtt oszlophoz kötözött halottat láttam; ruha nem volt
rajta; feje a lába előtt hevert s ott fehérlett mellette a püspöki
süveg is.</p>
<p>Elmerengve álltam meg a templom lépcsőzetén. A fehér
márvány-kőlapokon széles lábnyomok piroslottak. Talán éppen annak a
lábnyomai, a ki a püspököt megölte. <span class="pagenum"><a name=
"Page_179" id="Page_179">-179-</a></span></p>
<p>Dermedtségemből női sikoltás zavart föl. A templom mellett
Ardarik királynak az egyik csatlósát láttam, amint egy fiatal nőt
vonszolt. A hajafonatánál fogta és húzta a gyepen.</p>
<p>A templom egyik oszlopa mellett állottam. Körülpillantottam,
hogy néz-e rám valaki? Százával, ezrével tolongott az emberi farkas
az utczákon s a házakban. Mindenki czipelt valamit, mindenki
zsákmányolt.</p>
<p>A gepida izzadt-vörös arczczal vonszolta a sikoltozó nőt, aki a
földön hurczolódva, hol a kövekbe, hol a halottakba
kapaszkodott.</p>
<p>Fölvontam az íjjamat és ráczéloztam: ellőttem. Nyilam a gepida
oldalában állott meg. A nő mellé hanyatlott, a ki bámulva nézett
reá. Mikor meglátta, hogy a gepida oldalából nyíl áll ki,
körülnézett s arczczal a halottak közé borult.</p>
<p>Ez volt az első gyilkosságom.</p>
<p>A következő órában elhagytuk a várost. Akkor már a dél elmult.
Atilla sátora már elkészítve várt bennünket. Az étel is készen
volt.</p>
<p>Én az irtózástól betegen állottam az uram mögött. Az ebéd
szokatlan csöndben kezdődött, mert Atilla kedvetlen volt.</p>
<p>Vaddisznót ettünk tormával. Atilla akkor is fatányéron, az urak
ezüst-tányéron. Ittak reá vörösbort ezüst-kehelyből; Atilla
kókuszdióból készült fapohárból.</p>
<p>Végre Atilla megszólalt:</p>
<p>– Nem szeretem, hogy ölik a nőket és a gyermekeket. Ám öljék
meg, a ki fegyvert fog ellenünk, de a gyermekeket, nőket és aggokat
minek bántják?</p>
<p>– Mit tehetünk ellenök, – dörmögött Bálán, egy jólelkű barna hun
úr, a ki különben mindig leghamarabb berugott. – A hun nem iszik
embervért, csak a többi, különösen azok az átkozott
rokszolánok!</p>
<p>Atilla nem szólt többet.</p>
<p>Három hírmondó érkezett. Az egyik arról szólott, <span class=
"pagenum"><a name="Page_180" id="Page_180">-180-</a></span> hogy
Galliában megrázkódott a föld, épületek omlottak össze s a
lakosságot leirhatatlan félelem gyötri.</p>
<p>A másik jelentést egy tulipánszínpirosra festett arczu gelon
hozta. A vezetőjük meghalt. Kért másikat. Atilla Hargitát jelölte
ki a gelonok vezéreül. Láttam a főúr képén, hogy nem fog
takarékoskodni a gelonok vérével.</p>
<p>A harmadik jelentéssel egy lovas frank harczos állott elő.
Értesítette a szőke királyfit, hogy a bátyját elűzték és hogy a
koronát egy küldöttség hozza ünnepiesen.</p>
<p>Már akkor a második fogásnál tartottunk. Nyársonsült túzok volt
az. Hogy én nem voltam éhes, elvittem a czombot hátra Csegének.</p>
<p>De mért éppen Csegének?</p>
<p>Azt akartam hogy ha csatára kerül a sor, a közelemben
találjam.</p>
<h2>XL.</h2>
<p>Az első nagy állomás, a hol egy hétig pihentünk, Auguszta városa
volt.</p>
<p>Atilla nagy sátorát ott állították föl először. Csak elbámultam
azon az aranytól ragyogó pompás alkotmányon. Csupa aranyoszlop és
csupa aranylemez. Nem is annyira sátor, mint inkább kárpitokkal
falazott emeletes, tornyos fapalota.</p>
<p>Az emeleten lakott a két asszony és a két asszony női
cselédsége. Ugyanott volt Atilla hálószobája és öltözője. Földszint
a tágas ebédlő, a mely egyúttal tanácskozó termül is szolgált.</p>
<p>Szép időben csak egy fal takarta azt az alsó termet. Onnan aztán
keskeny falépcső kanyarodott föl az emeletre. A tetőn székek és
kerevetek voltak, de oda Atillán kívül nem mehetett föl
senkise.</p>
<p>Akkor már Atilla is aranytól és gyémánttól ragyogó ruhában járt
kelt közöttünk.</p>
<p>Meg nem foghattam, mi történt? Azután mondták, <span class=
"pagenum"><a name="Page_181" id="Page_181">-181-</a></span> hogy a
hadjáratokon mindig felölti a pompát, különösen mikor népek
hódolatát várja, hogy a visszatérő követek csodákat
beszélhessenek.</p>
<p>Már akkor velünk jöttek a markomannok, a kvádok és svábok ezrei
is. Azok a tulsó parton a fővezér seregehez csatlakoztak.</p>
<p>Ott a Rajna előtt hozták el zászlóikat a türingi törzsek, a
rajnántúli burgundok és a nekárparti frankok, a kiktől az elűzött
királyfi Atillához futott. Elhozták neki a koronát s jelentették,
hogy a bátyja meghalt. Gondolom: agyonverték.</p>
<p>Míg ezek a csatlakozások történtek, az ős herczini erdő
fejszecsapásoktól rengett.</p>
<p>A Rajnán át kellett szállania a seregnek, de hol annyi híd és
komp a világon, hogy ezt a tengernyi hadat átvigye?</p>
<p>– Le kell vágni az erdőt! – parancsolta Atilla.</p>
<p>Nem telt bele félóra, mennydörgéshez hasonló zaj keletkezett s
ez a mennydörgés tartott napestig, tartott éjhosszat. Az erdőt
vágták.</p>
<p>Az erdő egy nap alatt leomlott.</p>
<p>A mennyi szekerczéskatona volt a hadban, az mind hidat és
dereglyét faragott.</p>
<p>A következő napon már átmentek a lovas előőrsök, a kémek és a
vezetők százai.</p>
<p>Ha a nap szemével lehetne nézni ezt a népözönlést, olyan látvány
volna ez, a minő nem ismétlődik többé a föld életében.</p>
<p>Milliónyi hangya nyüzsög a hegyeken és völgyeken s összesűrűdik
a Rajna előtt. Napokig, hetekig szünetlenül látni, mint szállnak a
csillogó emberi hangyák apró csoportokban keskeny sárga
fűzfalevelekre s mennek át a vizen.</p>
<p>Ott ismét elszélednek északnak, délnek s mint mikor a
hajtóvadászaton nagy karéjt alakítanak a hajtók, úgy terjeszkednek
azok is ki száz-kétszáz mérföldnyi szélességben.</p>
<p>S előttük vonul egy másik nagy népsokaság. <span class=
"pagenum"><a name="Page_182" id="Page_182">-182-</a></span></p>
<p>Micsoda sokaság ez, a melyet Atilla hada nyom egyre nyugat
felé?</p>
<p>A római helyőrségek, a melyek egyenkint hagyják el a városokat s
mennek egyesülni Aéciusz hadával; aztán a száli frankok, parti
frankok, mindazok a népek, amelyek ittak a római műveltség
poharából.</p>
<p>Csak a sátoros népfajok csatlakoznak Atillához. A kőházakban
lakók elvonulnak s mennek-mennek, míg a római hadsereget meg nem
találják.</p>
<p>De hol az a római hadsereg?</p>
<p>Mégis van egy burgundi népfaj, őrült vakmerőségében nevetséget
keltő és tisztelni való egyaránt.</p>
<p>Királyuk Gondikár megveti a sarkát és a mellére csapva
kiáltja:</p>
<p>– Mi nekem Atilla! Mik nekem a földi istenek! Az én hátamat nem
fogja látni Atilla maga előtt!</p>
<p>Valami nyolczvanezer embere van. Mind hős és mind kész a
halálra.</p>
<p>Egy óra mulva vértől párolog a föld s a hunlovak patája
vérsártól piroslik. A másik órában már utazik a nyolczvanezer lélek
a felhőkön át.</p>
<p>Egy szikla mellett sebekkel borított félmeztelen szürke ember
fekszik, se kard, se sisak mellette. A feje be van horpadva. Ősz
szakálla véres. Mutatják, hogy az ott Gondikár király. <span class=
"pagenum"><a name="Page_183" id="Page_183">-183-</a></span></p>
<div class="figcenter" style="width: 593px;"><img src=
"images/i008.png" alt="" title="" /></div>
<h2>XLI.</h2>
<p>Tovább utazunk. Atillánál folyton jönnek-mennek a kémek, posták
és követek.</p>
<p>– A római hadak délnek húzódnak, mondják a hírhordók
márcziusban.</p>
<p>– Theodorik, a vizigótok királya, nem csatlakozik a római
sereghez, – mondják áprilisban.</p>
<p>Aztán megint:</p>
<p>– Áéciusz már az Alpesek alatt jön. Rómából hoz százezer
fegyverest.</p>
<p>– Az alánok királya, Szangibán, a rómaiakhoz csatlakozott.</p>
<p>– Theodorik azt izente Áéciusznak, hogy ha a rómaiak magukra
idézték a vihart, ám lássák, hogyan hárítják el. Áéciuszt kétség
gyötri.</p>
<p>Végeláthatatlan mezőre érkezünk, a melyen mindenfelé csontok
fehérlenek: lócsontok, emberi koponyák. A mezőn át káka és sás
között egy kis patak kigyózik el. A kékes távolban egy városka
falai fehérlenek.</p>
<p>Az a város Katalaunum s ez meg itt a katalauni mező.
<span class="pagenum"><a name="Page_184" id=
"Page_184">-184-</a></span></p>
<p>Atilla pihenőt parancsol a seregnek s bejárja a vezérekkel a
síkot. Órák hosszáig nyargalnak ide-oda. Meg-megállnak. Mikor
visszatérnek. Atilla kijelöl egy dombot a maga sátorának. A
táborverők tudják a többit, tudják, hova kell mérni a főurak
sátorát, a testőrség sátorát s hogy melyik nép, merre
telepedjen.</p>
<p>Nagy kört mérnek ki s annak a vonalába állítják a
szekereket.</p>
<p>Napokig és hetekig tart, míg a szanaszét szállingozó népek oda
gyülekeznek.</p>
<p>A városka üres, mint az apró városok mind, a merre vonulunk.
Csak egynehány eb csahol az elhagyott utczákon. Atilla azt a várost
teszi a szekérkör sarkának. A vasas szekereket két körbe vontatják.
Az a főtábor. Oda térünk vissza, ha a római hadsereg
megérkezik.</p>
<p>Napokig tartó tanácskozás folyt az elhelyezkedés közben, hogy
Párizs városát támadjuk-e meg előbb, vagy Orleánt? Ekközben követek
eredtek Szangibán alán királyhoz, hogy Atillához szólítsák. Meg is
igérte, hogy Orleánnál csatlakozik hozzánk, de a gyáva ember
rettegett Atillától s később Aéciuszhoz csatlakozott.</p>
<p>Hát megindultunk Orleánnak.</p>
<p>Már akkor tudtuk, hogy Aéciusz Galliában van és hogy útközben
sok nép sereglett hozzá. Ott kaptuk hírül, hogy a büszke római
vezér személyesen ment el könyörögni a vizigótokhoz.</p>
<p>– Ez öt heti idő, – mondotta Atilla.</p>
<p>S fölállította Orleán körül a faltörő kosokat, a kővető
katapultákat és a vasas gerendákat lövő balisztákat.</p>
<p>A vár olyan erős, a minőt nem láttam soha. A benne levőket falak
védik. A hányszor katonák mutatkoznak a falakon, a hunok nyilai
felhőként szállanak föl. A halál essője az. Lehetetlen benne
embernek megállni. <span class="pagenum"><a name="Page_185" id=
"Page_185">-185-</a></span></p>
<p>És ekközben fölállítják a gémeskút alakú gépparittyákat. Mázsás
kövek repülnek át a falakon s dörögve hullanak az épületekre.</p>
<p>A gerendákra csigázott faltörő kosok is megkezdik a működésüket.
Száz-kétszáz ember vonja visszafelé köteleken a vasakkal fejelt,
nehéz fatörzseket. Kürtrikkantásra egyszerre eresztik el s a
hosszú, vastag fatörzsök akkorát duhhan a falon, hogy a föld is
reng belé.</p>
<p>A harczi zaj csak este csillapodik le. Az éjjeli csöndben
kihallatszik a város mélyéből a zsoltárének:</p>
<p><i>Ut quid Domine recessisti longe, despicis in opportunitatibus
in tribulatione!</i></p>
<p>Különös, hogy a férfihangok nem hallatszanak olyan messze, mint
a női hangok. Ezernyi ezer nő énekel, lelket égfelé ragadó
borzalmas fenséggel a csillagos éjszakában:</p>
<p><i>Kelj föl uram Isten: emeld föl kezedet!</i></p>
<p><i>Tereád van hagyva a szegény! Te légy az árvák
segítője!</i></p>
<p><i>Tégy ítéletet az árvának és a nyomorodottnak, hogy ne
kegyetlenkedjék többé a földből való ember!</i></p>
<p>Az ostrom reggel folyik tovább: dörög a kő, duhog a fal, tüzes
kócz-csomók repülnek a nyilakon a várba egyszerre ezer felől. A
várból meg parittyák köve sivít közénk s rézzel hegyezett nyilak
brummognak. Egy-egy koppanás: valakinek a bőrpajzsa nyílat
fogott.</p>
<p>És a magasban a füstölgő város felett százezer holló
kavarog.</p>
<p>Jött közben a hír, hogy a bretonok egyesültek Aéciusz
táborával;</p>
<p>a burgund menekültek a száli frankokkal egyesülten Meroveusz
vezérlete alatt harczolnak a rómaiak mellett;</p>
<p>velök jönnek a lét-teutonok, a lét batávok: a manszi svábok, a
renni frankok, poatyiéi szarmaták és tájfalok.</p>
<p>Végre jött a hír: <span class="pagenum"><a name="Page_186" id=
"Page_186">-186-</a></span></p>
<p>– A vizigótok királyát Aécziusz megnyerte segítségül.</p>
<p>Atilla azon a napon komor arczczal lépett ki a sátorából.</p>
<p>Beizent a várba, hogy ha nem adják meg, életben nem marad a
csecsemő se!</p>
<p>A várbelieknek a püspökük volt mindenük: polgármester, generális
és egyházfő egyszemélyben.</p>
<p>Háromtagú küldöttség vonult ki másnap délben a kapun,
ajándékokkal és levéllel.</p>
<p>– Mi van ebben a levélben? – kérdezte dühösen Atilla.</p>
<p>– Alázatos föltételek! – rebegte a követ.</p>
<p>– Semmi föltétel! – csapja vissza Atilla. S a levelet a követ
lába elé dobja. – Nem levelezni jöttem én ide, hanem hódítani. Ha
meg nem nyitjátok a város kapuit, bedöntöm, – s akkor egymással
akasztatlak föl benneteket!</p>
<p>Már akkor tudtuk, hogy a római hadak rengeteg sokasága vonul
felénk. Atilla kémei mérföldről-mérföldre jelezték a közeledésüket.
Csak az orleániak nem tudták.</p>
<p>– Uram! – könyörgött térden a három követ – csak három napot
engedj, míg az emberek útra készülnek. Elhagyjuk akkor a várost,
vagy ha a néped közé fogadsz, átadjuk a kincseinket.</p>
<p>– Holnap reggelig várok, – felelte Atilla.</p>
<p>Junius 14-ike volt másnap.</p>
<p>A vár kapui megnyillottak s a püspök küldöttei bársony vánkoson
hozták Atilla elé a város kulcsait.</p>
<p>Atilla háromezer üres szekeret eresztett a városba. Az utczákat
csakhamar fölosztották a hunok, s megkezdődött a rablás.</p>
<p>Mink Atilla környezetében egy dombról néztük, mint vonulnak be a
szekeres hun csapatok.</p>
<p>A háztetők megteltek emberekkel. A lakosság oda vonult föl hogy
ne lássa, mint fosztják ki a várost. Persze a hunok oda is
föltörtek, különösen a hol a <span class="pagenum"><a name=
"Page_187" id="Page_187">-187-</a></span> lakás szépségében
aranykincseket szimatoltak. És kést tartottak a frankok
nyakának.</p>
<p>De ime déltájban futó gépidák érkeznek véresen. Jelentik, hogy a
római had szétverte az őrséget. Atilla visszavonulót fuvat a
városban s alánokat küld fedezetül a kapuk elé.</p>
<p>Még azok jóformán oda se érkeztek, ime porfelleg támad nyugat
felől s előcsillognak a porból a római légiók sasai.</p>
<p>Atilla visszavonulót kürtöltet. Bent azonban harcz támad: a
várbeliek megmozdulnak a háztetőkön és örömtől és dühtől ordítva
szórják az utczán hemzsegő hunokra a követ s tetőfákat. A foglyok
letördelik a bilincseiket s a hunokra rontanak.</p>
<p>Kint a város körül is őrült kavarodás támad. Az alán seregek
kardot vonva küzdenek minden rend nélkül a római haddal. A Loár
vizében emberek és lovak lubiczkolnak s ekközben egyre a hátrálót
rikoltja minden kürt.</p>
<p>Atilla nem akar harczolni. A sereg még szanaszét van s a hadnak
fele már tegnap megkezdte a vonulást vissza a katalauni síkság
felé.</p>
<p>S mit érne Aéciusznak is, ha fáradt seregével döntő csatába
ereszkedne? Sokkal gyakorlottabb hadvezér ő, hogysem ezt
megkoczkáztatná.</p>
<p>A csata csupáncsak a vár körül viharzik, míg a hunok a zsákmányt
eltakarítják, azután átengedik a várat a rómaiaknak s éjjel
nyugodtan elvonulunk.</p>
<h2>XLII.</h2>
<p>A vonulás a katalauni mező felé napokig tartott. Utközben persze
a had minden kerítetlen várost kifosztott és minden vetést
legázolt.</p>
<p>Csupán egy városnak volt bezárva a kapuja: Troának. Ott a had
eleje megállt és a sokaság tóba folyt össze: Atilla parancsát
várták, hogy tovább <span class="pagenum"><a name="Page_188" id=
"Page_188">-188-</a></span> menjenek-e, vagy hogy neki állítsák a
kapunak a faltörő kost?</p>
<p>Közben a kapu tetején megjelent a város püspöke: aranyvirágokkal
diszített fehér selyemkazula volt rajta; a fején püspöki süveg, a
kezében pásztorbot.</p>
<p>A papjai lekiáltottak, hogy ha valaki ért latin nyelven,
szóljon.</p>
<p>Akadt olyan ember. Hiszen a mi táborunkban volt a világ minden
népéből ember, volt még kinai is, mongol is, szerecsen is, hát
itáliai hogyne találkozott volna.</p>
<p>A püspök azt izente Atillának, hogy beszélni óhajt vele.</p>
<p>Már ismertük az ilyen jeleneteket: a püspök kijön templomi
díszben: vezeti a papságot, meg a város előkelő polgárait s
könyörög Atillának, mint valami Istennek. Atilla mindenkor azt
feleli, hogy a várost nem bántja, ha kellő biztosítékot kap az
örökös meghódolásról. Mi az a kellő biztosíték? A város három
előkelő polgárának családostól való átköltözése Atilla székhelyére.
A püspök visszatér. A kapukat bezárják. A lakosság darabig csak
keresi az oroszlánbarlangba menő három előkelő családot. Persze egy
család se akad, a ki Atillára merné bízni az egészségét. Kitűzik a
vörös zászlót s védik a várost a meddig lehet. Nem sokáig lehet. A
hunok betörnek; mindenki a templomba vonul. A gazdag családok oda
viszik minden arany és ezüst kincseiket, énekelve várják az égi
segítséget. Az ég pedig nem felel. (Mi a földi élet az ember
életében? Az ember azt gondolja: <i>minden</i>. Pedig bizonyára
csak egy kis tanulmányút, rövid munkábaállás az örökkévalóság
országából.)</p>
<p>Troánál azonban nem így történt.</p>
<p>Atilla odalovagolt a kapuhoz s a püspök kivonult eléje az egész
klérussal: valami harmincz pappal. Mikor a zsoltáréneklést
abbahagyták, az öreg csak állva maradt. Fölemelte a fejét. Egy
perczig némán <span class="pagenum"><a name="Page_189" id=
"Page_189">-189-</a></span> bámult Atillára, azután, mint valami
rémségre így kiáltott latinul:</p>
<p>– Ki vagy te, a ki trónokat döntesz föl, országokat pusztítasz
el és népeket igázol le? Honnan van ez a hatalmad? Ki bizta rád,
hogy a világot fölforgassad?</p>
<p>Atilla tudott latinul. A mellére csapott:</p>
<p>– Ego sum Atilla, flagellum Dei. (Atilla vagyok, az Isten
ostora).</p>
<p>– No ha így van, – felelte az öreg püspök, – ha téged az Isten
küldött, akkor nem tehetek ellened semmit. Jer és végezd rajtunk is
a munkádat.</p>
<p>Azzal megfogta az Atilla lova kantárszárát és vezette be a
nyitott kapun.</p>
<p>Látszott Atillán, hogy meghatja az öreg úr fenséges naivsága.
Egy szót mondott Kamocsának, azzal belovagolt a kapun a
kiséretével.</p>
<p>Kamocsa a kapu mellett maradt. Néhány zoltánt állított maga
mellé, a kik az Atilla után özönlő hadnak folyton kiáltozták:</p>
<p>– A király rendelte, hogy itt nem szabad semmitse bántani!</p>
<p>Mikor a város közepére értünk, Atilla lovat adatott az öreg
püspöknek és azt mondta neki:</p>
<p>– Te szent ember vagy; szerencse van azokkal, a kikkel te élsz:
velem kell töltened néhány napot. A várost megkímélem, de rendeld
meg a papoknak, hogy a mi gabona és liszt van a városban, rakassák
szekerekre és adják át a hunoknak.</p>
<p>Azzal haladtunk tovább. A had szótlanul ömlött át a városon. Nem
hallatszott egyéb, csak a lovak kopogása, fegyverek zörgése. A
benlakó népből csak itt-ott látszott egy öreg férfi. A házak némák
voltak. A lakosság bizonyosan elbujt mindenfelé a pinczékbe,
padlásokra.</p>
<p>Mikor kiértünk a város keleti kapuján, látjuk, hogy a városi nép
egyrésze lovon, szekeren, gyalog menekül az északi erdőség felé. Az
asszonyok és gyermekek <span class="pagenum"><a name="Page_190" id=
"Page_190">-190-</a></span> mindenütt így menekültek előttünk.
Erdőkbe, nádasokba huzódtak. Főképp a leánynépet rejtették el, azok
futottak leggyorsabb lábon, a kiknek a saját életükön kívül nem
volt más vagyonuk.</p>
<div class="figcenter" style="width: 431px;"><a href=
"images/i014hq.jpg"><img src="images/i014.jpg" alt=
"Nesze ez a pénz, neveld fel rajta gyermekeidet." title=
"Nesze ez a pénz, neveld fel rajta gyermekeidet." /></a>
<p class="caption">Nesze ez a pénz, neveld fel rajta
gyermekeidet.</p>
</div>
<p>Ahogy átmegyünk egy hídon, hát ott bukdácsol a mezőn egy
elmaradt rongyos asszony is. A két kezén két gyermek. A hátán
lepedőben egy csecsemő. Mellette fut még öt mezitlábas kis leány és
két serdülő szép szőke leány. De hol az asszony bukik föl, hol
valamelyik gyermek esik el és sirnak valamennyien.</p>
<p>Az asszony visszapillant. Látja, hogy nincs menekvése. Megáll a
patakparton. Sápadt arczán kétségbeesés. Megragadja a leányait s
néz szinte őrült szemmel a seregre.</p>
<p>A szegény asszony vergődése mindnyájunkat meghatott.</p>
<p>Atilla megállítja a lovát és szól Urkonnak, hogy az asszonyt
vezessék eléje.</p>
<p>Urkonnal odamegy a püspök is és biztatja, hogy ne féljen.</p>
<p>Az asszony félholtan térdel Atilla elé és nem tud szólni, csak
reszkető két kezével, omló könnyeivel könyörög.</p>
<p>– Mind a te gyermeked ez? – kérdezi Atilla.</p>
<p>– Mind, uram! – sírja az asszony. – Özvegy vagyok s ha én
meghalok, tíz árvát hagyok magam után.</p>
<p>A püspök tolmácsolta a beszédüket.</p>
<p>Atilla a kincstartójához, Uporhoz fordult. Erszényt vett tőle
át, a melyben háromszáz arany lehetett.</p>
<p>– Térj vissza békén a városba, – mondotta Atilla. – És nesze ez
a pénz, neveld föl rajta a gyermekeidet.</p>
<p>Azzal odarendelte az asszony mellé Botár testőrt, hogy kisérje
vissza a városba.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> <span class=
"pagenum"><a name="Page_191" id="Page_191">-191-</a></span></p>
<p>Nekem már Orleán alatt föltünt, hogy az emberek közt sok a
beteg. Sápadtan, kékfoltos szemekkel jártak némelyek. Leültek és
vért hánytak. Aztán egyszer csak halott jobbra, halott balra. Az
emberek hulltak, mint a legyek.</p>
<p>Én eleinte a forróságnak tulajdonítottam a szokatlan
emberhullást, de haltak borus napon is. Akkor mondotta Eudoksziusz
orvos, hogy a pestis öli az embereket.</p>
<p>Mikorra visszafordultunk, már az út melléke tele volt halottal.
Itt egy neur, amott egy herul, egy sváb, egy markomán, összevissza
minden nemzetből: egyik hason, másik hanyatt. A ki egyszer eldőlt,
azt föl nem emelték többé. Ha értékes fegyvere volt, azt elvették
tőle; bocskorát, ha jó volt, lehúzták, köntöséből kifordították,
azzal otthagyták.</p>
<p>Atilla olyan komorrá vált, hogy félelem volt ránézni.</p>
<p>Egy napon, ahogy Csege mellett lovagolok, előttünk esett össze
egy bőrdolmányos turcziling.</p>
<p>Az ember tarajos rézsisakot viselt. Bizonyára Orleánban ragadta
le valamelyik római tiszt fejéről, vagy hogy fejestől vette el. De
mindegy: a sisak föltünt nekünk már előbb is.</p>
<p>Hogy az az ember eldőlt, a sisak legurult a fejéről.</p>
<p>Csege leugrott a lóról és fölkapta; a maga fejére tette.</p>
<p>Irigyeltem érte. A sisak taraján gránátkövek ragyogtak s
föltolható arczrostélya volt. Megért tíz aranyat.</p>
<p>Másnap Csege fejfájásról panaszkodott. Harmadnap eleredt az orra
vére.</p>
<p>– Végem, – mondotta sápadtan.</p>
<p>Ötödnapra daganatok támadtak a hóna alatt, meg torkán. Este már
készen volt a halálra. Vizet kért tőlem.</p>
<p>A táborban már mindenki aludt. Elmentem vizért, s innia
adtam.</p>
<p>– Köszönöm, – szólt pihegve. – Otthon van <span class=
"pagenum"><a name="Page_192" id="Page_192">-192-</a></span> egy kis
értékem: néhány rend ruhám és egy könyvem. Legyen a tied.</p>
<p>Azzal a kezét nyujtotta.</p>
<p>Megigazítottam a fáklyát, hogy az arczába lássak s
hozzáhajoltam.</p>
<p>– Csege, – mondottam reszketve: – Nem izensz-e Emőkének
semmit?</p>
<p>Még e gyászos pillanatban is Emőke volt az eszemben. A
másvilágra menő embert a halál kapujában akartam vallatni.</p>
<p>Rám nézett és bágyadtan felelte:</p>
<p>– Nem.</p>
<p>– Dehát miért nem izensz?</p>
<p>– Minek?</p>
<p>– Csege, – mondottam a vállát megragadva, – ne menj hazugsággal
a másvilágra, mondd meg nekem, hogy a mit Emőkéről beszéltél,
hazugság volt. Te nem beszéltél vele soha! Nekem az nem kerülte
volna el a figyelmemet. Mondd meg igaz lelkedre, hogy hazudtál.</p>
<p>És a szemébe néztem.</p>
<p>Nem felelt.</p>
<p>A szeme már akkor üvegesedett. Homlokát verejték lepte el. Ujjai
görcsösen horgolódtak a fűbe. Egyre nehezebben lélekzett… Még
egyszer rám emelte a szemét: tekintete kérdő és csodálkozó volt, de
nem szólt többé semmit, csak úgy maradt, reám fagyó halotti
nézésben.</p>
<h2>XLIII.</h2>
<p>Atilla sátora nyugatnak állott, hát a többi is arra fordította a
sátorát. De lám Aéciusz nem oda vezette a hadát, a hova vártuk,
hanem keletnek. A Vezle-patak, a mely eddig mögöttünk folyt, most a
két had közé került.</p>
<p>Ez érthetetlennek látszott. <span class="pagenum"><a name=
"Page_193" id="Page_193">-193-</a></span></p>
<p>Atilla hátrahagyta az Ob folyónál Ardarikot, hogy a gyülekező
hadakat fedezze s hogy a római had fölvonulása elibénk történjék:
legyen szemben a reggeli nappal az ellenség.</p>
<p>A magyarázat aztán az első római lovasok megjelenésével
egyidőben érkezett: Aéciusz megrohanta a gepidákat s áttörte a
vonalat kelet felé. Tizenötezer ember maradt a csatatéren.</p>
<p>A harczot küzdött gepidákat beküldötte Atilla Katalaunum falai
közé.</p>
<p>Akkor, hogy arra kellett fordulnunk, amerre addig háttal
állottunk, föltünt nekem egy halom a mezőn, jó futamatnyira tőlünk.
Az a halom közénk fog kerülni. De mikorra én erre gondoltam, már a
mi seregünknek négy csapatja repült oda. Atilla parancsa volt.
Ugyanakkor a római hadból is kivált egy sebesen száguldó lovas
csapat s láthatóképpen nagyobb, mint a miénk. Nagy ropogással
csaptak össze. A mieinket visszanyomták.</p>
<p>– Rossz jel, – mormogta mellettem Bial táltos.</p>
<p>– Miért volna rossz jel, – feleltem kedvetlenül. – Ha mink előbb
megyünk és nagyobb lovassággal, a miénk a domb.</p>
<p>– Éppen ez a rossz jel, – morogta a táltos, – hogy nem mentünk
előbb és nem nagyobb lovassággal.</p>
<p>A táltosok átváltoztak, mióta velünk járnak. A pestistől való
félelem volt-e az oka, vagy hogy mindig imádkoztak, nem tudom, de
mind elkomorodott. Fekete ruhájokban olyanok voltak, mintha
gyászolnának.</p>
<p>– Attól tartok, – szóltam boszusan, – hogy ti, babonás papok,
elkedvetlenítitek a harczosokat. Bocsáss meg, hogy így beszélek
veled, de ez nem okosság.</p>
<p>– Mi a babona? – felelte vállat vonva. – Te keresztény vagy:
neked babona a mi hitünk. Mi hun vallásúak vagyunk: nekünk babona a
ti hitetek.</p>
<p>– Az Isten egy, – folytattam a beszédet. – <span class=
"pagenum"><a name="Page_194" id="Page_194">-194-</a></span> Hun
Isten nincsen, latin Isten sincsen, görög Isten sincsen. Az Isten,
Isten. Közös ura minden népnek. És az Isten nem ül lóra és nem
harczol dombokért se velünk, se ellenünk.</p>
<p>– Tudatlan rab, – szólt a pap megvetőn. – Én veled nem
disputálok.</p>
<p>– Mert félsz.</p>
<p>– Tőled?</p>
<p>– A szavaimtól, az igazságtól.</p>
<p>Egy perczig feketén nézett reám.</p>
<p>A gazdám szekerén állottunk, a mely egyúttal sátoralapul
szolgált. Halkan felelt:</p>
<p>– És ha én megbizonyítom neked, hogy az Isten hun…</p>
<p>– Azt ugyan meg nem bizonyítod.</p>
<p>– Nem bizonyítom-e azzal, ha megmondom előre, a mi történik?</p>
<p>– Az csak koholás.</p>
<p>– De ha megbizonyodik.</p>
<p>– A fejemet neked ajándékozom.</p>
<p>– Köszönöm. Nem szoktam ilyen értéktelen ajándékokat
elfogadni.</p>
<p>– Nekem nem értéktelen.</p>
<p>– Add kezedet, hogy nem mondod ki, a mit közlök.</p>
<p>– Itt van. De ha nem teljesedik?</p>
<p>– Raboddá tehetsz. Megkeresztelhetsz. Eladhatsz. Mindent tehetsz
velem.</p>
<p>– Hallgatlak.</p>
<p>– Hát tudd meg, hogy a jelek ma mit mutattak: Atilla elveszti a
csatát.</p>
<p>Ezt olyan meggyőződéssel mondta, hogy a hideg végigfutott
rajtam.</p>
<p>– Nem lehet, – feleltem. – A népet igaz, hogy dögvész tizedeli,
de még mindig óriás sokaság arra, hogy bármily hadsereget
megtörjön. Atilla sohase vesztett még csatát. Az Isten kardját nem
ti adtátok-e neki? <span class="pagenum"><a name="Page_195" id=
"Page_195">-195-</a></span></p>
<p>Leült a szekér kerekére és mozdulatlan elmélyedéssel nézett maga
elé.</p>
<h2>XLIV.</h2>
<p>Az urak naphosszat az Atilla sátora tetején állottak s nézték a
római sereg letáborozását.</p>
<p>Én csak a mi sátorunkról néztem. A síkon messze el lehetett
látni. S hallgattam az öreg katonák megfigyeléseit.</p>
<p>– Ni, – mondotta az egyik, – középre az alánokat teszi a
római.</p>
<p>S valóban látszott a seregek elhelyezkedésén, hogy azt a mozgó
nádast középre illeszti Aéciusz. A Szangibán hada az. Talán
gyanakszik arra az ingadozó emberre, azért hagyja középen? Vagy
talán a hosszú dárdáknak a középtest védelmében lesz szerepe, ki
tudja?</p>
<p>– Ni, – mondotta a másik, – a burgundok is ott vannak, a frankok
is.</p>
<p>– De mi a macskát akar a római balról?</p>
<p>Mert a csillogó római sisakok valóban balról helyezkedtek el.
Eléjök odahúzták a nyíllövő gépeket, meg a kő-vetőket.</p>
<p>– Be akarja keríteni Atillát, – felelt egy óriás testőr
röhögve.</p>
<p>Aztán hogy rám pillantott s látta a fejemen a Csege sisakját,
rám kiáltott:</p>
<p>– Nini? Talán te is harczolsz?</p>
<p>– Nem is főzök.</p>
<p>– Az urad oldalán?</p>
<p>– Nem is temelletted.</p>
<p>– Vótál mán hadban?</p>
<p>– Most vagyok először.</p>
<p>– Ha nekem adod azt a sisakot, megtanítalak valamire.</p>
<p>– Mire? <span class="pagenum"><a name="Page_196" id=
"Page_196">-196-</a></span></p>
<p>– Hogyan lehet élve kikerülni a csatából?</p>
<p>– Ha a sisakomat neked adom, akkor nem kerülök ki élve. Hát csak
tartsd meg magadnak a tanácsodat, én is megtartom magamnak a
sisakomat.</p>
<p>Nevettek.</p>
<p>– Nagy róka ez a görög, – mondotta az egyik – nem lehet ezt
egykönnyen rászedni.</p>
<p>A hunok különben az úton mindig csak harczi fogásokról
beszélgettek. Egyik azt mondta, hogy az ember a lovában bizzék, a
másik azt mondta, hogy csakis a lovától féljen.</p>
<p>Némelyiknek bizonyos erejű amuletje volt, másiknak olyan kardja,
a mely már száz ellenséget levágott. Az egyik embervérrel dörzsölte
be a lova orrát, a másik meg abban a kiáltásban bízott, hogy:
<i>Hopp uram Istenem, ördög az ellenség!</i></p>
<p>Az ilyen tanácsok bármily ostobák is, mindig érdekesek háborús
időben.</p>
<p>Én csak azt tudtam, hogy fölszabadulok vagy meghalok.</p>
<p>A halál gondolata néha borzongatott, de a szerencsém gondolata
meg gyönyörűséggel töltött el. Így bukkant föl gondolataimban hol
egy vigyorgó koponya, hol egy rózsás leányfej.</p>
<p>Délután kialakult a római hadsereg. Látni lehetett, hogy a
patakon túl a bőrpajzsos vizigótok foglalnak állást.</p>
<p>A mi táborunk is egyszerre megcsördül.</p>
<p>– Hirjit! hirjit! (ide! ide!) – hallom a gót tisztek
kiáltását.</p>
<p>S megindulnak a gótok. Hosszú vonalban kigyódznak elő a sátorok
közül. A tisztek egymásután tünnek elő: a fekete arczú
<i>Akrán</i>, a kékszemű hóbortos <i>Ejszárn</i>, a sovány
<i>Filleinsz</i>, az örökké mosolygó, sodrott bajszú
<i>Fiszkia</i>, aztán jöttek a többiek is: <i>Gilta, Nikilsz,
Milit, Nuta, Reiksz, Szavil</i> s a fiatal <i>Szkura</i>, a kinek
mindig tánczra viszket a bokája.</p>
<p>Akkor már, hogy a római sereg kialakult, Atilla a <span class=
"pagenum"><a name="Page_197" id="Page_197">-197-</a></span>
vizigótokkal szembe a maga osztrogótjait állította. Pokoli
gondolat: testvért testvér ellen fordítani, de meg kell ösmerni,
hogy hadvezéri ötletnek jó. A vizigótok gyülölték az osztrogótokat,
hogy miért nem tartottak velök a szökésben. Az osztrogótok szintén
gyülölték a vizigótokat: azt mondták, hogy meghódolni, azután
megszökni, gazság! Ellenség ellenséggel megbékülhet a hadban, de
testvér a testvérrel, ha egyszer a Káin fegyverét ragadta fel, nem
békül meg soha.</p>
<p>Középen a hunok maradtak: fekete és fehér hunok együtt.
Ardarikot a gepidákkal jobbra állíttatta Atilla. Oda kerültek a
kazárok, a jászok, herulok, kvádok, rugok és szarmaták is. A
rómaiaknak lesz alkalmuk válogatni a népfajokban.</p>
<p>Azután mink is kivontattuk a dárdalövő gépeket, a faparittyákat,
kőhányókat és a mérföldre lövő gépíjjakat. A parittyás népfajok a
szekerek tetejét foglalták el. A tömött zsákok, hordók és bugyrok
tetején vigan dolgozhattak. A szekerek előtt a lándzsás alánok és
kaszás gelonok ültek. Azok majd csak akkor elegyednek az aratásba,
ha az ellenség rájuk tör.</p>
<p>Azt gondoltam, hogy még azon a napon megkezdjük a harczot, de
nem: csak helyezkedések folytak.</p>
<p>Beállt az est. Holdvilágtalan éjszaka. Mintha az eget fekete
posztóval vonták volna be. Az őrtüzek kigyulladtak mind a két sereg
előtt. Az előre küldött éjjeli őrök olyan közel voltak egymáshoz,
hogy átlőhették volna egymásra a nyilaikat.</p>
<p>Az utolsó parancs azon az estén az volt, hogy a siposok és
kürtösök hallgassanak, s mindenki lehetőleg jól aludjék.</p>
<p>Ebből érteni lehetett, hogy holnap csata lesz. <span class=
"pagenum"><a name="Page_198" id="Page_198">-198-</a></span></p>
<h2>XLV.</h2>
<p>Csak Atilla sátorában égtek a fáklyák.</p>
<p>Az asztalon azok a csirkék illatoztak, a melyeket Troa városa
küldött ki Atillának. Az urak szótlanul ettek. Ott volt köztük
Lúpusz püspök is. Még akkor is a püspöki süveg volt a fején és az
aranyos kazula a testén; a nagy ezüst pásztorbot a kezében, azaz
hogy a széke mellett. Nem igen evett, csak a szakállát simogatta, s
olykor aggódva nézett Atillára, olykor fölrántotta a szájaszélét és
sziszegett. Mert köszvény bántotta a jóembert. Aztán ott ácsorogtak
a sátor előtt a különféle nemzetek királyai és vezérei is.
Parancsot vártak. Atilla még a vacsora alatt is rendelkezett, hogy
melyik hogyan állítsa a seregét; mikor induljanak a lovasok, mikor
mozduljanak a gyalogok.</p>
<p>– A római sereg sűrű, – hallottam egyszer a szavát – és meg nem
futó, hát az a fő, hogy szét kell a csapatokat nyomni.</p>
<p>Közben kémek érkeztek, s előőrségi jelentések. Odaát semmise
készül.</p>
<p>Ez gondolható volt a sötétség miatt is. A hold ujulásban. A
csillagok világítását is eltakarja a felhő.</p>
<p>A vacsora végén sajtot tálaltak és borban főtt gyümölcsöt.</p>
<p>Akkor Lúpusz püspök fölemelkedett és a serlegét maga elé véve,
szólott ekképen:</p>
<p>– Hatalmas király! királyok királya! szót emel hozzád a
szolgáknak szolgája. A hír véres betűkkel írja a te nevedet. Az
égen üstökös jelenti megindulásodat. A föld megrendül, ahova
árnyékod esik és elsápad a bátraknak arcza, ha reájok nézel. De
mondjon bár világ farkasának, vérivó ördögnek az egész mindenség,
ha én előbb jutok az Isten színe elé, – a mi bizonyos – elmondom
neki, hogy városomon át vezetted el világtipró hatalmas népedet, s
városom lakói boldog álomban szenderegnek a mai éjszakán.
<span class="pagenum"><a name="Page_199" id=
"Page_199">-199-</a></span></p>
<p>Jóságos öreg szemeiben őszinte hála csillogott, mikor ezt
mondotta.</p>
<p>Az urak nem értették őt, legföljebb a Nekárfrankok ifjú királya,
meg Oresztesz, meg én, de a hangja ünnepi volt és beszéde
magasztos, mint a zsoltárének.</p>
<p>Atilla hátradőlt a székében. Szemein árnyék volt. Nem láthattam,
hogy tetszik-e neki a püspök beszéde. Mert csak a szeme árult el
olykor valamit annak az embernek a lelkéből, arcza az mozdulatlan
volt, mint a kőszobroké.</p>
<p>Az öreg folytatta:</p>
<p>– A világ ez idő szerint hullámzó népek tengere. Az erdő
keletről jön, s a hullámok nyugat felé zajlanak. Isten akarja ezt.
Te is az Isten eszköze vagy.</p>
<p>Atilla intett Oresztesznek:</p>
<p>– Tolmácsold a vendégeimnek, a mit az öreg mond.</p>
<p>A püspök folytatta:</p>
<p>– Az óvilág népe eljött ellened, s talán már holnap kihúzod a
fegyveredet, hogy összemérd az övékkel. Sok vér fog folyni, de a
történelem tanulsága szerint az emberiség könyben és vérben tisztul
mindig. Minden nagy viharban sok a pusztulás: fák törnek derékon,
sziklák szakadnak a hegyről, s a házak tetejét leragadja a
szélvész, de ha a vihar elzúgott, éltető erővel teljes a levegő; a
ledőlt fa gyökere háromszorosan hajt, s az emberiség tevékenységre
buzdulva folytatja munkásságát. Atilla nagy király! te vagy a vihar
az emberiség életében! Híred zúgó szélvész, kardod villám, néped
dübörgő fergeteg. Isten akarja, hogy így legyen, s te magad se
tehetsz sorsod ellen semmit. De mert jó ember vagy, tisztellek
téged. S ha rettegve nézem is óriás dúlásodat, nem felejtem el,
hogy a népek mostani özönlésében minden faj megállani iparkodik, s
te se tehetsz máskép, mint hogy kardot veszel a kezedbe, s küzdesz
a magad és néped életéért. Az Isten éltessen. <span class=
"pagenum"><a name="Page_200" id="Page_200">-200-</a></span></p>
<p>És odament Atillához. Atilla a kezét nyujtotta neki. Az öreg
kezet akart csókolni. Atilla magához ölelte őt.</p>
<p>Azután, hogy mindnyájan ittak Atilla egészségére, a király kissé
hunos latin nyelven így szólt:</p>
<p>– Hiszem, hogy az emberi élet nem ezen a földön kezdődik és nem
ezen a földön végződik. Bolygunk és küzdünk itt, s nem tudjuk,
miért. De van a ki tudja. Engem a hunok Istene küldött. Kardot
adott a kezembe, hogy végig csapjak a világon. Ki állhat meg
énvelem szemben?</p>
<p>A hunok lelkes éljenre csattantak. Atilla szeme is csillogott.
Ivott a püspök egészségére, s fölkelt annak jeléül, hogy a
vacsorának vége van.</p>
<h2>XLVI.</h2>
<p>A vendégek egy része eloszlott. Hargita, Betegh, Urkon, Kamocsa,
Madarász, Bálán, Vacsar és Upor is. A többi még ott maradt. A
szolgák elhordták és összehajtogatták a tábori asztalokat. A
székeket a sátorterem falához rakták.</p>
<p>Már vacsora alatt láttam úgy félszemmel, hogy valami különös
jövés-menés van a sátor előtt. De annyira lekötötte a figyelmemet
az asztalnál folyó beszélgetés, hogy kifelé nem is néztem. Csak
azután kezdtem figyelni a különös duhogásra, mozgolódásra a sátor
előtt. Látom, hogy egy lombos leveles nyirfát ásnak le, s annak a
tövéhez bunkózzák be a földet. A nyírfától tíz lépésnyire máglyát
raktak a <i>jámborok</i>. A táltosok mind ott vannak a máglya
előtt. Györhe egy fehér ürüt meg egy fekete kost tart kötélen.
Bucsa egy hétszegletű követ hoz a fején, Sármánd meg egy kerek
fekete követ. Másik két táltos kezében két rézüst csillanik
meg.</p>
<p>Tehát áldozás lesz. Az urak arra várnak.</p>
<p>A máglya csakugyan föllángol, s megvilágítja a <span class=
"pagenum"><a name="Page_201" id="Page_201">-201-</a></span>
körülötte mozgó papokat; Kámát és Iddárt fehérben, Zobogányt,
Bogárt és Györhét vörösben, a többit feketében; a <i>torosztók</i>
és a <i>jámborok</i> csak közönséges hadiruhájokban vannak, csupán
a fejükre tették föl a hosszú, hegyes áldozati süveget.</p>
<p>A nyírfa alá három félmeztelen papi igricz kutyorodik. Kettőnél
hosszú dob van; a harmadik egy tölcséres aljú, hosszú sípot tart a
kezében. Tárogatónak nevezik azt a hunok.</p>
<p>Az urak Atilla körül alacsony székre ülnek. Kint a máglya mögött
nézők sokasága áll sűrűn.</p>
<p>A dobosok böfögtetésbe fogják a dobjukat. A tárogatós valami
keserves és borzalmas melódiát fuj. Zobogány kardot szúr a fehér
ürü mellébe, s a vért az oltár alá ásott gödörbe ereszti. Vitos
táltos ép így cselekszik az ölében rugódozó fekete kossal. A két
állat bégése és hörgése belevegyül a zenébe. A papok serényen
dolgoznak. Bogár és Györhe fölgyűri a köntöse ujját és széles görbe
késsel sebesen megnyúzza a két állatot. Damonogh szekerczét érint a
tűzhöz és leválasztja a fekete kos két szarvát: átadja Vitosnak, a
ki a süvege szélébe illeszti a füle fölé.</p>
<p>A zene elhallgat. Az öreg Iddár föllép a nyirfába vert fogakon s
a lombok között megállva, szétterjeszti a kezét és reszkető hangon
énekli:</p>
<p>– Csöndesen legyetek!</p>
<p>Erre mindenki leveszi a süvegét. Atilla is.</p>
<p>Zobogány kimetszi a fehér ürü nyelvét; nagy ezüst kanálba teszi
és fölemeli a tűz előtt.</p>
<p>Iddár a fán kelet felé fordul s hangosan imádkozik:</p>
<p>– Teremtő nagy Isten urunk! Napnak, holdnak vezetője! Csillagok
fölött lakó örökéletű király! Fordítsd felénk orczádat! Hajlítsd
felénk szívedet! Tűzben, lángban néked áldozunk!</p>
<p>Zobogány beleveti a nyelvet a tűzbe. A papok kórusban kiáltják:
<span class="pagenum"><a name="Page_202" id=
"Page_202">-202-</a></span></p>
<p>– Segíts bennünket! Teremtő! Isten urunk! Légy velünk!</p>
<p>Iddár leszáll a fáról. Átveszi a kanálban a fehér ürü szivét és
a magasba tartja. Imádkozik:</p>
<p>– Föllegek fölött lakó, villámoknak parancsoló, eget dörgető,
földet rengető hatalmas öreg Atya! Mint ez a szív ég a tűzben, a mi
szivünk nemkülönben ég irántad szeretetben. Légy velünk!</p>
<p>– Légy velünk! – zúgják rá a táltosok és velök a nép.</p>
<p>Iddár beleveti a szivet is a tűzbe.</p>
<p>A szent zene ismét megszólal.</p>
<p>Iddár újra fölhág a fára. A lombok közé rejtőzik.</p>
<p>– Csöndesen legyetek! – énekli lenn Zobogány.</p>
<p>A zene elhallgat.</p>
<p>A főtáltos néhány perczig csöndben és mozdulatlanul ül a fán.
Azután fölemeli a fejét és kiált:</p>
<p>– Menyben lakó hun szellemek! Éjszakában lengő árnyak! Kössétek
föl kardotokat! Vonjátok föl ijjatokat! Üzzétek el az idegen
szellemeket, földbe, vízbe, örökös sötétbe!</p>
<p>A vízből a tűzre locscsantanak. A tűz sistereg, gőzoszlop
gomolyog föl a magasba. Iddár leszáll. Zobogány kardot nyujt át
neki. Iddár a karddal elcsap hétszer a lángokban jobbról balfelé, s
közben érthetetlen igéket mormog.</p>
<p>Most Vitos áll elő. A két dob tompán pereg. Vaskanálba veszi a
fekete kos nyelvét és szivét. Szól síri hangon:</p>
<p>– Ártó lelkek ura, hatalmas Gonosz! Ördöngők ura, rettenetes
Gonosz! Búnak, bajnak kavarója, fekete Gonosz! Ne árts nekünk!</p>
<p>– Ne árts nekünk! ismétlik mindnyájan.</p>
<p>Ezzel beleveti a nyelvet a vérrel telt gödörbe.</p>
<p>A tűz már nem lángol, csak a parázs ég.</p>
<p>Iddár beleveti a parázsba a két követ, s mindegyikre
lapoczkacsontot illeszt. Kezét a csontok fölé tartva áll a
továbbiak alatt mozdulatlanul. <span class="pagenum"><a name=
"Page_203" id="Page_203">-203-</a></span></p>
<div class="figcenter" style="width: 427px;"><a href=
"images/i015hq.jpg"><img src="images/i015.jpg" alt=
"Káma a tűz felé fordulva magasra tartja a kardokat." title=
"Káma a tűz felé fordulva magasra tartja a kardokat." /></a>
<p class="caption">Káma a tűz felé fordulva magasra tartja a
kardokat.</p>
</div>
<p>Vak Káma, a ki eddig szótlanul ült a nyírfa tövében, föláll. Két
véres kard van a kezében. A tűzre aszott füvet dobnak. Vörös láng
rebben föl. Káma a tűz felé fordul, magasra tartja a kardokat,
keresztbe illeszti.</p>
<p>A zene elhallgat.</p>
<p>– Hajoljatok meg! – énekli Iddár.</p>
<p>Mindenki meghajol.</p>
<p>Káma rezgő, öreges hangon énekel:</p>
<p>– Isten urunk, hívunk a magasból. A te akaratod vezérelte ide a
hun népet. A te kardod van Atilla kezében. A te erődet öntsd belénk
a magasból. Könyörgünk: segítsd meg Balambér fiát, a hunok fejét, a
te választottadat, Atillát!</p>
<p>– Segítsd Atillát! – mormogja a nép a táltosokkal.</p>
<p>A tűz fénye vörösen csillog a főtáltos süvegén. Mindenféle
apróság fityeg azon: aranypénzek, ezüstből vert apró állatfejek,
mindenféle fog és gyémánttal kirakott csillagok. De a többi táltos
süvege is tele van olyan csillogó aprósággal.</p>
<p>Folytatja:</p>
<p>– Isten urunk, ki messze napkeletről elhoztál bennünket a Tisza
rónáira, Tisza rónáiról a nyugati népek országába, erősítsd meg a
mi kardunkat, hogy aczélja aczélt vágjon, sujtása legyen, mint a
felhők villámáé.</p>
<p>– Erősítsd meg a mi kardunkat! – mormogja a nép.</p>
<p>Iddár elveszi a kardokat Kámától, s két nyilat nyom a
kezébe.</p>
<p>A tűz újra föllobog.</p>
<p>Káma énekel:</p>
<p>– Isten urunk, engedd, hogy nyilaink úgy szálljanak, mint a
fecskemadár és oly sűrűn szálljanak, mint a záporeső; ellenséges
bűvölés czél előtt le ne ejtse, czél fölött el ne sodorja, czélban
el ne kapja, hanem valamennyi az ellenség testében álljon meg, s
halált vigyen belé. Áld meg nyilainkat! <span class=
"pagenum"><a name="Page_204" id="Page_204">-204-</a></span></p>
<p>A tűzön száraz lóhere lobog föl.</p>
<p>Káma kantárt vesz a kezébe. Azt tartja a tűz fölé s énekel:</p>
<p>– Isten urunk, adj erőt a mi lovaink inának. Siketítsd meg
fülüket, homályosítsd el szemüket, hogy rohanásuk legyen, mint a
dübörgő fergeteg, vasba öltözött hadakat ledöntő, ellenséget
vérében tapodó. Szárnyazd föl a mi lovainkat, aczélozd meg inaikat,
tedd őket sebhetetlenné. Adj erőt a mi lovainknak!</p>
<p>Az utolsó mondatot ismételték mindnyájan.</p>
<p>A tűzre most bort öntenek. Egy perczre sötétség lep el mindent.
Azután az újra föllobogó és sistergő tűz magas gőzoszlopot vörösít
meg.</p>
<p>Káma a kardot a tűz fényében meg-megforgatva kiáltja:</p>
<p>– Hunok árnyékai, jertek elől Balambér apánk! Megyer vitéz!
Tárkány főpap! Decse! Verbőcz! Bodor! Csalán! Buda! Rof! Szudár!
Zaáp! Madocsa! Makó! Balogh! Géva! Tarcsa! Kalocsa! Magócs! Vitézek
vitézei, mi szeretteink! Tűzből, vízből, levegőből, földből,
gyertek elő! Gyertek, mint az alvó lehelete! Gyertek, mint a hegyi
fákról foszladozó felhő! Gyertek, mint az éjben lengő árnyék!
Gyertek elő, segítsetek minket!</p>
<p>– Segítsetek minket! – mormolja a nép.</p>
<p>Iddár főtáltos beleszúrja a két kardot a nyírfába. Odaszúrja
föléjök a nyílat. A kantárt ágra akasztja. A nyíl fölé égő
viaszgyertyát ragaszt.</p>
<p>A főpapok most Atilla sátortermébe vonulnak. Az igriczek a
sarokba ülnek. A terem közepe üres. Atilla a hátsó falnál trónforma
karosszékben ül, mellette jobbról alacsony tábori széken a fővezér,
balról Ardarik király, lábánál szőnyegen Ellák és Aladár, aztán
sorban a fal mellett a különféle fejedelmek és a hun főurak.</p>
<p>A sátorterem oszlopán néhány vastag viaszfáklya ég. A tábor
köröskörül az alvás és a lovak legelésének halk és mély morajában,
a mely hasonlatos a <span class="pagenum"><a name="Page_205" id=
"Page_205">-205-</a></span> tenger egyhangú morajlásához. Csak a
tábori kutyák ugatnak a messzeségben, s a máglya tüze ropog itt
előttünk.</p>
<p>A két dob bufogásnak indul: tenyérrel, újjal veri a két dobos. A
sipos is ajkához illeszti a tárogatót és egy véget soha nem érő
melódiát fúj:</p>
<div class="figcenter" style="width: 531px;"><img src=
"images/i009.png" alt="" title="" />
<p class="right"><i>Da capo ad infin</i></p>
</div>
<p>A zeneszóra a terem közepén Zobogány táltos fejét az égnek
fordítva, karjait széttárva, megindul a kör tisztáján és fokozódó
gyorsasággal halad, csakhamar fut és ugrálva, szökdelve futja a
kört, mintha a sátorból akarna menekülni. A dob ütemei lázas
dobogással kisérik ezt az őrült körbefutást, Zobogány haja
fürtökben röpül utána és látni, mint veszti el perczről-perczre az
érzékeit. A futás akkor meglassul és a tér közepén rendetlen
kerengéssé válik. A pap szeme-bogara annyira fölfelé fordul, hogy a
szeme fehére villog reánk. Az arcza vörös, mint a meggy, azután
elsárgul, elsápad. Végre teljesen elszédülve, tajtékzó szájjal
lerogyik.</p>
<p>A táltosok erre körültérdelik. A zene elhallgat. Az ember
görcsökben rángatózva rebeg valami szavakat, a melyeket én nem
hallok.</p>
<p>Atilla a karosszékben ül. A szemöldökét összevonva figyel az
emberre. <span class="pagenum"><a name="Page_206" id=
"Page_206">-206-</a></span></p>
<p>Káma pap aztán elmondja az eredményt hangosan:</p>
<p>– <i>A mező vérvirágot terem. Karvalyok és sasok egy-porban
fürődnek.</i></p>
<p>Erre nem szól senki. Némelyek vállat vonnak, mások maguk elé
néznek. Atilla is a szeme sötétjéből néz maga elé.</p>
<p>Az embert fölfogják ketten s elviszik. Gondolom valami mérges
növény nedvét itta a szertartás előtt, mert olyan volt, mint az
őrült.</p>
<p>A zene újra megszólal. Talpig gyászfátyolba öltözött alán pap
lép a szőnyeg közepére s fehér posztón különféle színes vesszőket
rázogat. Körülötte egy fehérre festett, teljesen meztelen alak
zegzugos ugrásokkal, kerékhányással hívta a szellemeket, míg a pap
az isten nevét kiáltozva iparkodik a vesszők összeállásából a
jóslatot kifejteni:</p>
<p>Az alán pap jóslata szebben hangzik:</p>
<p>– <i>Látom az ellenséget hétfejű sárkánynak. A legdühösebb feje
lefordul, porbahull. A római vér hun kardot pirosít.</i></p>
<p>Atilla feje megmozdul. A hun főurak halk suttogással mondják
egymásnak:</p>
<p>– Aécziusz elesik.</p>
<p>Jöttek aztán a gót papok s tenyerüket a fölbontott állatok
belsejébe merítve, szemüket égnek forgatva jósoltak kedvezőn és
kedvezőtlenül, mialatt a jelenlevők lélekzetüket visszatartva
figyeltek.</p>
<p>Végül a hun táltosok beczipelték vasfogókkal a két izzó követ s
letették egy halom parázsra a terem közepén.</p>
<p>Áhitatos csönd következett.</p>
<p>Iddár aranyozott végű ezüst csipővassal fölvette a megfeketült
csontot a kerek kőről s a fáklya felé tartotta. Aggodalmas arczczal
vizsgálta a repedezéseket.</p>
<p>Arcza hol elborult, hol kiderült. Átadta Zobogánynak a csontot.
Az is figyelmesen nézte. <span class="pagenum"><a name="Page_207"
id="Page_207">-207-</a></span></p>
<p>– Semmi érthető, – szólt meg végre, a vak főpaphoz fordulva. –
Csak egy nagy repedés.</p>
<p>– Elég érthető, – felelte a főpap.</p>
<p>S Atillához fordulva szólott:</p>
<p>– Az ellenség vezére elesik.</p>
<p>Mindenki megmozdult. Csak Atilla maradt nyugodtan.</p>
<p>– Lássuk a másikat, – mondotta.</p>
<p>A másik kövön még füstölgött a csont. A zene újra megszólalt. A
táltosok a testüket a sarkukon ingatva búgták halkan a lélekidéző
igéket.</p>
<p>Végre Iddár pap azt a csontot is fölemelte. Csend támadt. Iddár
pap szótagonkint olvasta:</p>
<p>– A hun… lel… kek… ve… le… tek… har… czol… nak.</p>
<p>Az urak fölugráltak. Mindenki a csonthoz sietett, s Atilla
legelől.</p>
<p>A fekete lapoczka repedései, amint nekem később Bial lerajzolta,
hun betűkkel mutatták az olvasott mondatot.</p>
<p>Minden arcz földerült. Csak az öreg püspök ült a helyén
nyugodtan és álmosan.</p>
<p>Atilla hozzáfordult:</p>
<p>– Hát te nem jósolsz-e nekem? Nincs-e hatalmad, hogy a
keresztény lelkeket megkérdezd?</p>
<p>A püspök fölkelt és alázatosan felelte:</p>
<p>– Nincsen uram. A mi vallásunk csupa imádkozás és a teremtő
tisztelete.</p>
<p>– Mégis: mit gondolsz?</p>
<p>– Azt uram, hogy bármi történik is, mindenképpen az Isten
akarata teljesül.</p>
<p>– Akkor jól van, – szólt Atilla, a kardjára csapva. – Ha az
Isten akarta, hogy kardot kössek, azt is akarja, hogy vágjon!</p>
<p>Kezének intésével üdvözölte az urakat és fölment az emeletre.
<span class="pagenum"><a name="Page_208" id=
"Page_208">-208-</a></span></p>
<h2>XLVII.</h2>
<p>Meggyujtottam egy fáklyát s elindultam az uram előtt. A sátrak
körül mindenfelé alvó katonák hevertek. A szabad mezőről hangzott a
bogarak cirpelése.</p>
<p>Gazdám a fővezérrel jött utánam. Darabig nem szóltak semmit,
csak mikor a sátorunkhoz értek, s a fővezér fölült a lovára, akkor
kérdezte Csáth:</p>
<p>– Hát nem mink kezdjük?</p>
<p>– Már alig, – felelte a fővezér. – A jelek nem szólnak
határozottan. Atilla bizonyosan végignézi reggel mégegyszer az
állást.</p>
<p>Elbámultam a fővezér szaván. Később gondoltam meg, hogy Atilla
szándékosan megmagyarázhatta az idegen fejedelmek előtt biztosaknak
a jeleket.</p>
<p>– S ha ők kezdik? – kérdezte Csáth.</p>
<p>– Nem hiszem, – felelte a bátyja. – Vigyázz a pataknál, nehogy a
lovad belésüppedjen.</p>
<p>Azzal a két testvér kezet fogott.</p>
<p>Csáth gondolkozva lépett be a sátorba. Megállt, mintha tünődne
valamin, azután akkorát ásított, hogy az állacsontja
megroppant.</p>
<p>Betüztem a fáklyát az oszlopon levő tartóba, és segíteni akartam
neki a vetkezésben.</p>
<p>– Ma nem vetkezünk, – felelte Csáth. – Aludj te is ruhástól. A
kardodat se tedd le.</p>
<p>Belenyúlt a ládába s két kis bőrtömlőt vett ki onnan.</p>
<p>– Vidd ki, – mondotta, – és akaszd hátul a nyeregre. Takard be
vizes ruhával. Egyiket a Villámra tedd, a másikat a vezetéklóra.
Megállj, – szólt ismét a ládába hajolva, – neked is adok egyet.
Harc közben az ember rettentőn szomjazik.</p>
<p>Kihúzta belőle a dugót és megkóstolta.</p>
<p>– Veszekedett teremtette, – szólott dühösen, – ez a bor
megecetesedett. Kóstold csak, ugy-e ecetes?</p>
<p>– Nem csoda, feleltem. – Tudod uram, hogy pincét nem hoztunk
magunkkal. <span class="pagenum"><a name="Page_209" id=
"Page_209">-209-</a></span></p>
<p>– Hát a királyé mért nem romlott meg?</p>
<p>– Mert hordókban van.</p>
<p>Ledőlt a kapcsokon függő ágyba, s legottan elaludt.</p>
<p>A lovak ott álltak fölnyergelten a sátor mellett. Velük
virrasztott Karacs lovász is. A nyergen akkor már ott lógott a
rézzel borított somfabuzogány, s a puzdra, amely tömve volt félöles
nádnyíllal.</p>
<p>– Vess a lovak elé, – mondottam, – mert reggelnek előtte aligha
lesz dolgunk.</p>
<p>Karacs ásított.</p>
<p>– Nem látod, mondotta, – hogy rajtuk a zabos turba.</p>
<p>Azzal ő is ledőlt a sátor oldalába.</p>
<p>Én is lefeküdtem a sátor ajtaja elé, a bőr ereszet alá. Ágyam az
oszlopokra volt csatolva. Alattam Ladó aludt, meg két fiatal rab,
akiket még az Alpesek között osztottak Csáthnak. A két rabnak a
lába meg volt lánczolva.</p>
<h2>XLVIII.</h2>
<p>Sokáig nem tudtam elaludni. Arra gondoltam, hogy lesz-e még ezen
a földön éjszakám? vagy hogy ma látom utóljára a gönczölszekerét?
Milyen más volna az életem, ha Emőkével nem találkozom: most
aludnám otthon Konstantinápolyban a tengerillatos csendes nyári
éjszakában, s nem susogna a fülembe az éji szellő nehéz és gyászos
gondolatokat.</p>
<p>Éjfélkor aztán mégis elnyomott az álom.</p>
<p>A nap nyáron korán kel. A szemembe sütött, mikor fölébredtem. A
sereg élénk sürgésben-forgásban. Az emberek itatni vitték a
lovakat.</p>
<p>Fölléptem a sátor fogas oszlopára, s az ellenséget néztem. Hát
ott is nyüzsögnek. A patakból rengeteg sok ló issza a vizet. Hogyan
ki nem isszák!</p>
<p>Semmi jel az indulásra. <span class="pagenum"><a name="Page_210"
id="Page_210">-210-</a></span></p>
<p>A gazdám is fölkászolódik. Mosdik a tenyeréből. Bajuszát,
szakállát törli a markába. Aztán fölrántja a bőrköntöst, és siet
Atillához.</p>
<p>A hunok már mind lovon ülnek. Atilla sátora felé forgatják a
fejöket. A távolabbi mezőkről is át-át kiabálnak, hogy mi lesz már?
A fiatalságnak viszket a marka. Az idősebbek is jónak vélték volna
ezt a száraz napos időt a harczra. Jobb reggel, míg meleg nincsen,
s mindig jobb ma, mint holnap.</p>
<p>Magam is izgatott voltam. Míg a gazdám Atillánál időzött, hol a
tőrömet, hol a kardomat nézegettem, csiszolgattam. Egy kazár
kereskedő befurakodott a hunok közé és oroszlánzsirt árult. Vettek
belőle sokan, és tréfáltak vele, hogy nyerített-e az oroszlán vagy
röfögött? A kazár esküdözött, hogy tulajdon késével szedte ki a
zsírt az oroszlánból Afrikában.</p>
<p>Végre Atilla leizent, hogy az emberek készüljenek ebédhez.
Egyenek, igyanak jól: délután harczolunk.</p>
<p>Hát kigyulladtak a tábori konyha-tüzek, s a sátorok utczáin
marhákat, borjukat, bárányokat, juhokat vezettek mindenfelé. A
tüzek fölött hatalmas nyársakon forgott kis idő mulva az az erő, a
mely délután csatázni fog. <span class="pagenum"><a name="Page_211"
id="Page_211">-211-</a></span></p>
<div class="figcenter" style="width: 594px;"><img src=
"images/i010.png" alt="" title="" /></div>
<h2>XLIX.</h2>
<p>A dél még nem mult el két órával, mikor Kászon kürtös megjelent
a királyi sátor ormán, s belefujt a nagy elefánt-tülökbe:</p>
<div class="figcenter" style="width: 535px;"><img src=
"images/i011.png" alt="" title="" /></div>
<p>A tábori kürtösök mindenfelé ismételték ezt a ké hangot
háromszor. A távolságban aztán elveszett a hang, mert a tábor
egyszerre fegyverek csörgésétől morajlott. Mindenki lóra ült.
Mindenki igazgatta magán a sisakot, pánczélt, paizst, puzdrát,
kardot, kelevézt, lován a nyerget, íjján a húrt. A szarmaták és
rokszolánok föltették a szarvazott fejbőröket, a gelonok emberi
koponyákat tűztek a dárdájukra. A markomanok ökörszarvakat
csatoltak föl, hogy megjelenésük rémítő legyen.</p>
<p>A sereg előtt harmincz ponton gyulladt ki egyszerre az áldozati
tűz. Az idegen népek papsága is áldozott. A hun papok lovat
áldoztak, a szarmaták és gelonok embert. <span class=
"pagenum"><a name="Page_212" id="Page_212">-212-</a></span></p>
<p>Az őrök visszahúzódtak a mezőről. A sátorok utczáin mindenfelé a
száguldó zoltánokat lehetett látni. A zászlótartók fölemelték
zászlóikat. A síposok a belső szekerekre álltak. A gépíjjakba és
gépparittyákba lovakat fogtak be. Feszült izgalom volt mindenfelé.
Szóbeszéd többé sehol.</p>
<p>Én még ott álltam Atilla sátora előtt a lovászok között, a kik
Atilla és a főurak lovait tartották. A lovam szügyén bőrkötény;
nyergén a buzogányom. Magamon a szürke harczi köntös, a mely fölé
még egy kaczagányt akasztottam, hogy az urakhoz jobban hasonlítsak.
Fejemen a réz-sisak, jobbomon a kard, balomon a puzdra, s benne
valami száz szál félöles könnyű nyíl. Hátamon is puzdra. Kezemben
az ijjam.</p>
<p>A kürtszó másodszor szólott a sátor ormáról:</p>
<div class="figcenter" style="width: 537px;"><img src=
"images/i012.png" alt="" title="" /></div>
<p>A szekérlánczokat kikapcsolták. A lovas nép özönlött a közökön
ki a mezőre.</p>
<p>Fürge paripákon strucztollas zoltánok nyargalásztak a sokaság
előtt. Nemzetségek és családok szerint állították föl a lovasokat.
A legelső sorba azokat sorakoztatták, a kiknek a lova legjobban
volt vértezve. Azok mind kipróbált hősök. A zsákmány javából kettős
rész illeti őket a csata után.</p>
<p>A csapatok közepén hosszú lándzsán a családi jelvényt tartja a
legfiatalabbik, néhol alig tizenöt éves fiú.</p>
<p>A jobb karja valamennyinek meztelen. Némelyiknek <span class=
"pagenum"><a name="Page_213" id="Page_213">-213-</a></span> a bal
is, de ezüstkigyó vagy rézkigyó van a karra tekerve, hogy védje az
izmokat. Csak a mell van erősen födve, meg a fej. De érczsisakot
keveset látni: többnyire bőrsüveget viselnek most is.</p>
<p>A fehér hunok a feketékkel összekeveredve apró csapatokban
tarkálnak a belső sorok között. Leghátul állnak a gyalogosok.</p>
<p>Atilla kilép a sátorából. A fején aranyos sisak A hátán
oroszlánbőr kaczagány. Előtte fölemeli Vacsar a nagy fehér-selyem
zászlót, a melyen aranynyal himzett karvaly ragyog.</p>
<p>Atillát a főtisztek és testőrök rajozzák körül. Azok is mind
csillogó vértezetben vannak, s valamennyinek két kard csörög az
oldalán.</p>
<p>Atilla zászlójának megjelenésekor viharzó éljenzés dörög el a
végeláthatatlan táboron.</p>
<p>A király előreszökteti hófehér lovát. Most, hogy a kardját
kivonja, látni, hogy mind a két karja meztelen. De micsoda izmos,
barna karok azok!</p>
<p>Domború mellét kifeszítve lovagol el a sorok előtt, s a mezőre
kiindulva megfordul, hogy végignézzen a hadon, a minőt Xerxes óta
nem látott a világ.</p>
<p>A sereg éljenzése olyan, mint a mennydörgés.</p>
<p>Az oltárnál most szúrják le az áldozatokat.</p>
<p>Atilla egy perczre megáll annál az oltárnál, a melyiknél a vak
Káma áldoz.</p>
<p>A szertartás rövid. A pap kiáltva hívja az Istent. Karját
terjegeti a had minden osztálya felé. Aztán nyírfaseprőt márt a
vérbe és beszenteli vele a sereget. Ugyanezt cselekszik a szarmaták
és gelonok az embervérrel.</p>
<p>A papok aztán csendesen folytatják az áldozást az oltároknál
mindaddig, míg csak a csata tart.</p>
<p>Atilla sebes vágtatással száguld végig a seregek vonala előtt.
Néhol megáll és szót vált a vezérrel. Néhol lelkesítő szavakat
kiált a seregnek:</p>
<p>– Mutassuk meg, hogy hunok vagyunk! – kiáltja a mi seregünk
előtt. <span class="pagenum"><a name="Page_214" id=
"Page_214">-214-</a></span></p>
<p>Micsoda erő van ebben a hangban, micsoda erő a szeme
villanásában, a magatartásában! Micsoda öröm látni egy embert, a ki
nem fél! Oroszláni lelkéből mintha mindenki kapna most egy részt.
Lelkesen ordítjuk vissza:</p>
<p>– Megmutatjuk!</p>
<p>Mellettünk Berki serege áll.</p>
<p>Attila odakiált:</p>
<p>– Az isten velünk harczol! Csatát még soha nem vesztettünk!</p>
<p>– Most se vesztünk! – dördül vissza a sereg.</p>
<p>S így megyen tovább.</p>
<p>Később már nem halljuk, miket mond, csak a zúgást halljuk, s a
lándzsák fölemelését látjuk.</p>
<p>De a harczvonal olyan hosszú, hogy a két szárny kiterjeszkedése
elvész a sikság messzeségében. Atilla arrafelé már csak a kardját
villantja föl.</p>
<p>De elég szónoklat ez is: «Nézzétek, itt az Isten kardja!»</p>
<p>A távoli moraj, fegyverek megvillanása jelzi, hogy megértették
Atilla mozdulatát, s az ő lelke áttüzel mindenki lelkén, mint a
fölkelő nap a tenger hullámain.</p>
<p>Ezalatt látni a mező tulsó oldalán át az ellenséges had
fölsorakozását is.</p>
<p>Ők odaát aligha akartak ma harczolni, s pláne délután, a mikor a
nap néhány óra mulva szembesüt nekik. De mit tegyenek: hallják a
kürtjeleket, látják a támadáshoz való felállást, el kell a csatát
fogadniok.</p>
<p>– No ez veszett harcz lesz! – jegyzi meg mellettem egy vén hun,
a kinek a pofája olyan barázdás a harczoktól, mint a
sárgadinnye.</p>
<p>– Miért? – kapok a szón, hogy elűzzem a hátamban bizsergő
félelmet.</p>
<p>– Azért, – feleli a hun, – mert ha most kezdjük, éjjel
folytatjuk. Nincs czudarabb az éjjeli harcznál. <span class=
"pagenum"><a name="Page_215" id="Page_215">-215-</a></span></p>
<p>– Antul jobb, – szól reá nagyfülü Szabolcs, – legalább nem lesz
melegünk.</p>
<p>– Hát nézzük az ellenséges had előrajzását.</p>
<p>Olyan messze vannak tőlünk, hogy az emberek arczát nem lehet
kivenni, csak az előrajzó csoportokat látjuk.</p>
<p>De így is tudjuk, hogy az ezüstösen csillogó nép a patakon túl a
római, a sárgapaizsos népség a frank; a fehérrel tarkázott a
burgundi; a mozgó nádas az alán; a buzavetésként hullámzó nagy
sokaság a vizigót, s a seregek előtt föl-alá lovagló, ragyogó
csoportozat: Aéciusz, Teodorik király és a fia, Szangibán király,
Meroveusz frank király, Gondibó burgund király és a vezérek.</p>
<p>Ők is épp úgy elrendezik a maguk hadát, mint Atilla. Egy-egy
lovas-csoport ömlő folyóvíz gyanánt vált helyet. Aztán a
vezércsoport szétoszlik. A távol messzeségben lehet látni most már,
hogy a római had mind a balszárnyon van, szemben a mi gepidáinkkal,
s festett arczú, állatbőrös különféle vad népeinkkel.</p>
<p>A vizigótok a másik szárnyon a mi osztrogótjainkkal fognak
küzdeni. A frankok, armorikok, burgundiak, alánok és más kevert
népek a hunokkal állnak szemben a középen.</p>
<p>Atilla vezérei már a helyükre oszlottak.</p>
<p>Atilla a kengyelben fölállva vizsgálja a távolban villogó római
lovasok mozdulatait.</p>
<p>Minden szem rajta van.</p>
<p>Most a gót király felé int a kardjával. A gót had megmozdul.
Lassú ügetéssel megy egy darabig, miközben a lovasok szét
ereszkednek, mint a kinyitott legyező, azután sebes vágtatással
haladnak tovább a domb felé, amelyet Thorismund tart elfoglalva.
Kiáltások hangzanak egyre sűrűbben, végre viharosan. A repülő
fegyverek csillognak a napban.</p>
<p>A por eltakarja a lovasokat derékig. Mintha szálló felhő volna.
<span class="pagenum"><a name="Page_216" id=
"Page_216">-216-</a></span></p>
<p>Ugyanezen pillanatban megindul a római had is a balszárnyon, és
mint az áradó Tisza, csillogón ömlik ami jobb szárnyunk felé. Oly
messze vannak tőlünk, hogy csak tompa dübörgésük hallatszik, mint a
távoli mennydörgés morgása.</p>
<p>Most a középen is megdördülnek a dobok, rikoltanak a kürtök, és
megszólal a síposok zenéje.</p>
<p>A halálborzongás fut át rajtam. Izmaim, mint a fölvont íjj,
várják a feszültség fölszabadulását.</p>
<p>Atilla fölemelkedik a lován, s visszapillant a sereg zömére.
Indulót villant a levegőbe a kardjával.</p>
<p>Háromszázezer torok üvölti a huj! huj! kiáltást. A paripák
robogva indulnak a római sereg derekának. A föld reng. A levegő
hangok vihara. Mindenki előrehajolt testtel száguld a fővezér
után.</p>
<p>Egymás nyomában mozdulnak ki a csapatok, s a mint a sakktábla
koczkái, egy-egy nagy üres tér marad mögöttük. Az üres teret
csakhamar kitölti Berki, Orgovány, Dorog és Mácsa serege.</p>
<p>A mezőn kiszélesedett csoportokban vágtatnak tovább. Utánok,
amint futamatnyi tér marad, megindul Upor, Bálán, Madarász és
Kamocsa serege; azok után Urkon, Betegh, Aladár és Zsögöd.</p>
<p>Mink következünk.</p>
<p>Mint az elpattanásig feszített íjj, úgy álltunk eddig, várva a
tér-szakadást. Mikor már oly messzire voltak az előttünk elmentek,
hogy megindulhattunk, Csáth is rikolt egyet, s megindulunk olyan
ordítozással, hogy majdnem megsiketülök.</p>
<p>Nekem Csáth nyomában kell haladnom. Csáth mellett balról Ladó
vágtat egy nagy öblös paizszsal. Neki a harczban folyton az urára
kell vigyáznia. A nagy paizszsal minden balról jövő dárdát és ütést
neki kell fölfognia. Utánna én megyek meg Karacs, aki fölnyergelt
lovat vezet a magáé mellett, hogy ha netán az úrét ellőnék, azonnal
pihent lóra ülhessen.</p>
<p>Engem zsibbasztó félelem fogott el az első perczekben. Nem
éreztem, hogy ember vagyok, csak arra <span class=
"pagenum"><a name="Page_217" id="Page_217">-217-</a></span>
gondoltam, hogy meg kell halnom. De a pokoli hujjogás, a körülöttem
vágtató lovasok üvöltése csakhamar állati bőszültséggé változtatta
át a félelmemet.</p>
<div class="figcenter" style="width: 431px;"><a href=
"images/i016hq.jpg"><img src="images/i016.jpg" alt=
"Huj! huj! Előre!" title="Huj! huj! Előre!" /></a>
<p class="caption">Huj! huj! Előre!</p>
</div>
<p>Körülöttem az erő tengere; szemben velem a halál fuvó szele:
csoda-e, ha az ember tigrissé bolondul?</p>
<p>A lovasok elszéledve rohantak tovább, mint ahogy az öntöző
kannából jövő viz szokott elszéledni. Csakhamar tágasság támadt
körülöttem, úgy hogy előragadhattam az íjjamat.</p>
<p>Lovam kantárát a nyeregfára csapva, rántottam föl az íjjam
húrját, s vártam, hogy az elől száguldók nyila fölrepüljön.</p>
<p>A mező gyepe fölszakadozott a lovak patkójától. Por szállt föl a
földről, s fellegként burkolt be bennünket.</p>
<p>Huj! Huj! Előre!</p>
<p>Egyszercsak elsötétedik előttem a levegő: látom, hogy a nyilak
felhője az, a mi nyilaink felhője. Én is megszorítom térdemmel a
nyeregfát, s hátra hajolva föllövöm a nyilamat a magasba.</p>
<p>Micsoda süvöltés, suhogás! Rémült lovak hortyogása. Bősz emberek
hujjogása!</p>
<p>De amonnan is száll már a nyilak felhője. Pajzsomat fölkapom.
Egy nyil belecsattan a nyeregfába, a másik egy percz mulva a
pajzsomon zörren el.</p>
<p>Ezalatt vágtattunk tovább. Itt-ott a rohanásban látom már a
pajzsok alá sürrült ellenséget. A lovak patkója dörgő ropogással
tiporja le őket. Csattog, zuhog a buzogány. Ordít mindenki. Lovam
lába már holtesteken tipródik. Lándzsát elő! Hiszen ezek az alánok!
Tipord lovam lába! Tipord a fetrengő férget!</p>
<p>Ime velem szemben is kihuzakodik egy életben maradt! Nem:
leütötte Csáth. Van helyette másik: egy borzas szakállú, pánczélos
alán Lándzsája eltörött. Fabuzogányt sújt, nem tudom kire. Ütök
jobbra-balra én is, ahol fejet látok. Czombomra kapok egy
buzogánysujtást. Oda se neki. Csáth visszarántja a lovát, s az
<span class="pagenum"><a name="Page_218" id=
"Page_218">-218-</a></span> arczához kap. Mellettünk üvöltve
száguldanak előbbre, akik mögöttünk voltak.</p>
<p>Nézem Csáthot, hogy mi a baja, hát akkor pöki három fogát.
Irtózatosan káromkodik. Kitörli a könnyet a szeméből, s odaordít
Ladónak:</p>
<p>– Fokost!</p>
<p>Azzal fokost ragad. Az alán oly sürűn áll, mint az aratatlan
búza. Csak a lovat döfik. Kapálódzó lovak és földön fetrengő
emberek meleg halmaza bástyázza el őket. Kanyarodnunk kell, hogy
ujra hozzájuk férhessünk. De ime frank lovasságot találunk szemben
magunkkal.</p>
<p>A két lovassereg összerobban. Pajzsok duhogása, sisakok
csattogása, rikoltozás, kiáltozás. Elém jut egy vérbeborult idegen
lovas. Buzogányomat a mellére sujtom. Lefordul. Lova nekitorlódott
az enyémnek. Azt is főbeütöm. A portól nem látok már. De hallom a
visszahivó kürtölést. Megrémülök. Lovam zabláját visszarántom. A
sürűség nagy. Megfordulni nem lehet. Az idegen lovasság nyom
bennünket visszafelé.</p>
<p>De mögöttem tágul a tér. Lovam ágaskodva fordul meg és
elnyilamodik a többi után.</p>
<p>Negyedóráig is vágtatunk, mígnem egy mellettünk visszarohanó
csapat ragadja át tőlünk a harczot, s mi föllélegezve állunk uj
hadirendbe.</p>
<p>A sereg véres. Csáth kürtje rendbeigazodást fuj. Egy perczig
pihenünk. A frank lovasok rohama olyan erős volt, hogy ezer
lépésnyire tolt bennünket, mígnem Orgován hada segítségünkre
érkezett, s oldalba fogta a frankokat.</p>
<p>A mi seregünk megállt mint az erdő. Zászlótartónk nem mozdul,
mert Csáth egyre köpköd és káromkodik.</p>
<p>Ezalatt Orgoványék harczolva vonulnak észak felé. Az ember nem
érti, hogy a két egymást verő vonal miért halad éppen északnak.
Vélhető, hogy a kezdetben való nyomás indította arra a lovakat.
Köztünk és <span class="pagenum"><a name="Page_219" id=
"Page_219">-219-</a></span> a harczoló sokaság között akkora tér
támad, mint a Duna szélessége.</p>
<p>Ahogy ott pihegünk, nem tudom hány ezren, s nézzük magunkat,
hogy nincs-e rajtunk szúrás vagy vágás? látom, hogy Atilla száguld
elénk, s nyomában vagy húszezernyi sereg, amely még nem elegyedett
a csatába.</p>
<p>Kardját magasra emelve rázza felénk, mintha azt mondaná:</p>
<p>– Hunok, mért vesztegeltek? Van-e, aki nem küzd ereje fogytáig,
mikor én harczolok elől!</p>
<p>Azzal elrohan előttünk a kardját villogtatva, elrohan a
testőreivel, akik úgy környezik, mint a kiszálló méhraj az anyát.
Vacsar kezében Atilla zászlója repül mint egy fehér szellem a
száguldó sereg fölött. Seregünket új erő szállja meg: nincs a ki ne
bízzék a szerencsében, mikor Atilla vezet.</p>
<p>Ujra megindulunk.</p>
<p>– Csak a közepének! – kiáltja előttem egy strucctollas zoltán. –
A király parancsolta! Szét kell szakítani derékon az ellenséges
hadat.</p>
<p>Ki az ördög tudja ebben a forgatagban, hol van a közép!</p>
<p>Arra kell lennie, amerre Atilla vezet.</p>
<p>Öt percznyi vágtatás után mi váltjuk föl az ellenséggel küzdő
elbágyadt csapatot.</p>
<p>Csáth a testőrök között vágtat. Látom a porban a kardok
villogását, por fölött a fehér zászló lengedezését. Atilla körül
sűrű sokasága küzd a harczosoknak. Olykor látom sárgán csillogó
sisakját, kardja villogását. Az ellenfél csapásait a mellette
lovagló testőrök pajzsa fogja föl. De a testőrök is fogynak
körülötte. Az ellenség csupa lovas alán már. Öles hosszú dárdáik
madarakként röpködnek közöttünk.</p>
<p>Az első, a ki nekem jut, egy széles szakállú, véresszemű
burgund. Csáthnak a buzogánya elzuzta a pajzsát, s Csáth elrohant
mellette a másik elevenre. A mint lehanyatlik megsujtott balkeze,
lándzsám ropogva merül <span class="pagenum"><a name="Page_220" id=
"Page_220">-220-</a></span> a mellébe. Pillanatnyi irtózás fog el.
Lándzsámat visszarántani elfelejtem. A burgund ledől a lováról.</p>
<p>Nincs időm kiáltani a szomszédomnak, hogy látta-e az ölést?
Lovam tova ragad Lándzsám nincsen. A kardomhoz kapok.</p>
<p>A lovam már dög-lovakat ugrik át, s halottakra tapos. A
<i>huj-huj!</i> kiáltásokat <i>futnak!</i> kiáltás váltja föl.</p>
<p>De ime a lovak egymásba torlódnak. Az alán lándzsások nem bírták
a hunok iszonyú rohamát fönntartani, de az erős frank százezernyi
tömött lovassága ellenáll. A kard nem fog azokon, csak a lándzsa, a
tőr, a buzogány.</p>
<p>És összegomolyodik a hun és a frank lovasság. Nem látni mást,
csak a dühös gomolygást, fegyverek villogását, lovak forgolódását.
Káromkodás, dühös ordítások vihara, buzogányduhogás, kardok,
lándzsák csattogása. Egy-egy ló lerogyik, az ember is vele,
fölöttük más lovasok csapnak össze, s néhány percz mulva ott, a hol
az egy ló elesett, lovak és emberek vonagló, mozgó véres halma
támad.</p>
<p>Egy perczben én is ilyen pokoli bonyodalomba kerülök. Gazdámat
régen elvesztettem a szemem elől. Közrendű fehér hunok forgatják
körülöttem hosszunyelű harczi csákányukat. Az egyiket előttem
csapja mellbe elsujtott szekerczéjével egy véres szakállu frank. A
hun hátrafelé esik le a lováról. A hogy a csákánya elbillen
előttem, elkapom. A következő pillanatban úgy roppantom vele fejbe
a frankot, hogy a koponyája recsegve szakad be, s az ember
leomlik.</p>
<p>– Csak a közepének! – hallom a zoltánok ordítását.</p>
<p>S a hogy egy nagyszájú zoltán így ordítva elrohan előttem,
mintha nemcsak a szája ordítana, hanem az egész teste. Emberré
változott ordítás! Csak rémes lázálomban lehet ilyet látni.</p>
<p>Egy hun csoport oldalt nyomul most a frank seregnek, s eltolja
őket előlünk. Akkora szabad tér szakad közénk alig egy percz alatt,
hogy megállhatok levegőzni. <span class="pagenum"><a name=
"Page_221" id="Page_221">-221-</a></span></p>
<p>A hunok csoportjából hátramarad egynéhány véres alak, s lova
orrát a táborunk felé rántva üget el a harczból. Az egyiknek,
látom, csak lóg a karja, mint a kitömött bábé.</p>
<p>Föltaszítom a sisakom rostélyát, s előrántom a kendőmet, hogy
letörüljem az arczomon csurgó verejtéket. A mint a kendőt leveszem
az arczomról, látom, hogy csupa vér. Huj, az apátok keservit! –
ordítom új dühre gyuladva. Azzal, hogy a tér egy felém nyomakodó,
küzdő csoporttal telik meg, nekisarkantyuzom a paripámat, és a
fokosommal egyszerre három frankot támadok meg.</p>
<p>A dühtől elvakultan csapkodok közéjök. Jóformán nem is nézem,
hogy hova ütök, de hogy a mellettem levő hunok is segítenek, egy
percz alatt kettő a lovak közé zuhan, a harmadikat elragadja a
szabad térbe a paripája s leveti. Lába a kengyelbe szorultan, maga
véresen hurczolódik tova a holtakkal borított mezőn.</p>
<p>– Mestervágás, Zéta! – kiáltja egy hang mögöttem.</p>
<p>Megfordulok. <i>Badaló</i> az, egy városvégi hun, a ki
lándzsavetésre tanítja otthon az ifjakat. De mintha új lelket
teremtett volna belém a dicséretével!</p>
<p>A következő perczben az armorik tömeg zúdul reánk és ver
bennünket olyan erővel, hogy a lovak hortyogva hátrálnak.</p>
<p>Egyik hun a másik után omlik le a lóról. A többi, a ki hozzájok
nem fért még, rikoltva rázza kardját és fokosát. A kürtös hátrálót
fuj. A lovak megfordulnak, s visszafelé röpülnek egy
futamnyira.</p>
<p>Az armorikok és frankok nagy rajban hurrognak utánunk. De a mi
futásunk már nem olyan nyomott, mint az előbb. Cselfutás
csupán.</p>
<p>Már a száguldás közben hátrakaptunk az íjjért, s felvontuk. Az
új kürtjelre megfordulunk, s rájok zúdítjuk a nyilainkat.</p>
<p>Az elől rohanók lefordulnak. Lovuk közül is sok lerogyik. Az
utánok esetteket immár a csákányunk fogadja. <span class=
"pagenum"><a name="Page_222" id="Page_222">-222-</a></span></p>
<p>De rengeteg sokan vannak. Az elhulltak nyomán új meg új élő
robban velünk szembe. Az élő paripa átugrálja a holtat. A mezőt
újból az élő emberek sokasága lepi el. Egy vállas frank, a ki
fazékszerű fekete sisakot hoz a fején, az előttem neki huzakodó
Badalót úgy vágja nyakban széles pallosával, hogy Badaló feje
forogva röpül a lovasok közé.</p>
<p>Érzem, hogy a frank sereg az én életemért is eljött. Badaló
gyilkosa csak azt várja, hogy a paripa elvigye a fejetlen vitézt,
aztán én következek. De mily kiszámíthatatlan a csaták szerencséje,
lovam elé egy hun lovas roppan oldalról, s engem hátra szorít,
aztán másik, harmadik lovas. Oldalról rohanó új csapat ez, a mely
még nem is ereszkedett eddig a harczba. Látni a vértelen
öltözetükről, meg hogy valamennyinek ott van még a fején a süveg.
Én egyre hátrább és hátrább szorulok a Badaló-haddal s kilihegem
kissé a fáradságomat.</p>
<p>Szeretnék visszatérni a táborba, hogy megnézzem, mitől ömlik
folyton a vér az arczomról? de mögöttem is dúl a harczi zivatar:
porba burkolt lovasok gomolyognak végeláthatatlan sokaságban a
visszafelé nyilható úton. Mindössze arra van időm, hogy leugorjak
egy hosszúnyelű rézfokosért, a melyet a földön látok heverni.</p>
<p>A következő perczben déli irányban robogunk, s utánunk egy
verejtéktől szennyes hun csoport száguld, elől a zoltán piros
gyolcsból való zászlós lándzsájával.</p>
<p>Hátulról támadjuk meg a körülbelül ötszáz főnyi burgund
csoportot, a mely a főtesttől szerencsétlenségére elszakadt. Ezt
most mindenfelől szorítják, verik, ölik a hunok. Ők is küzdenek
kétségbeesetten. Én mögéjök jutok, tehát háttal vannak felém.
Mennyit verek le közülök, nem tudom, de a karom elfárad belé.
Mindössze egy vágna vissza, de hogy a lovam fölkapja a fejét, azt
találja el pallosának halálos sújtása. A lovam rogyik. Én egy
burgund lóra szököm, <span class="pagenum"><a name="Page_223" id=
"Page_223">-223-</a></span> de látom, hogy az is sebesült. A
gazdátlanul maradt ló azonban annyi itten, s úgy össze van
szorulva, hogy akár futni lehet a hátukon. Egy hun ló is van
köztük. Arra vetem magam s küzdök a többivel új erőre kapva.</p>
<p>Meddig tartott ez az ember-irtás, nem tudom: talán negyedóráig,
talán egy óráig. Csak azt láttam, hogy a burgundok folyton fogynak,
mígnem az utolsó is lehull, s a hunok összeszorult gyűrűje a
halommá nőtt holttestekre fut föl.</p>
<p>A kürtök akkor fordulót rikoltanak.</p>
<p>Minden lovas megfordul.</p>
<p>Uj csoportok képződnek, s most már, hogy sok a fekvő ló, folyton
ugrálva haladunk arrafelé, amerre a csapatfők és a zoltánok
vezetnek.</p>
<p>Atilla fehér zászlója lobog a távolban, talán az ellenséges
tábor közepén. Arra kell rohannunk.</p>
<p>De nekem már fogyton az erőm. Vérzek is. A jobb oldalomon nincs
egy tenyérnyi tiszta hely. A kantár is oly véres, hogy csuszik a
kezemben. Szeretnék visszamenni a táborba, vagy legalább pihenni
egy negyedórát. Nem lehet.</p>
<p>Azt látom, hogy az ellenség szekereihez értünk, s hogy észak
felől dühös vijjogással nagy seregben futnak elénk a festett pofájú
gelonok.</p>
<p>A következő pillanatban elborítják a szekereket és bontogatnak,
hasogatnak mindent.</p>
<p>A levegőt liszt felhőzi be, s a liszt-felhőben a szekerek
védelmére szálló gyalog frankokkal küzdenek.</p>
<p>Mi csak elrohanunk mellettök, s ismét egy gabajodásba
jutunk.</p>
<p>Ma már nem birok irtózás nélkül gondolni arra a rengeteg
embergyilkolásra, a vérre, mely sárossá tette a földet, s a
holttestekre, a melyek úgy hevertek mindenfelé, mint búzaföldön a
kévék. De akkor mondom; nem voltam ember. A lélek mintha átadta
volna a helyét bennem egy vadállatnak: – öltem és öltem hihetetlen
erővel és gyűlölettel minden ellenfelet. <span class=
"pagenum"><a name="Page_224" id="Page_224">-224-</a></span> A magam
élete se volt előttem becses: a halál mezején, az emberirtó halál
láttára a magam halálára nem gondoltam. Pedig itt, hogy egy erős
hadtesttel állottunk szemben, csapás csapásra hullt reám is, mígnem
egy bárd úgy fejen talált, hogy elsötétült előttem a világ, s
leszédültem a lóról a halottak közé.</p>
<h2>L.</h2>
<p>Ha lesz a maradékaim között, a kit vagy a kénytelenség, vagy az
enyimhez hasonló elmebeli bomlás csatába visz, tudja meg, hogy a
halál nem fájdalmas. A test csaknem minden érzékenységét elveszti:
sem ütés, sem vágás, sem szúrás nem okoz kínos fájdalmat, csak
kábulást vagy eszméletlenséget.</p>
<p>A félelem és a halál gondolatának nyomása csak addig tart, míg
azt nem mondják: rajta! Akkor az ember elveszti a lelkét, s állattá
bódul. Egyetlen akarata: ölni. Még az önvédelem mozdulatai is csak
gépiesek, olyanok, mint mikor az ember a szemének suhanó tárgy
előtt behunyja a szemét.</p>
<p>Ha kissé nagyobb az ütés, a mely fejen ért, hát meghalok, de a
fájdalmam ugyanaz, majdcsaknem semmi. Ez hihetetlennek látszik, de
kérdezzetek meg bárkit, a ki olyan ütést állt ki, hogy eszméletét
vesztette belé, – mind azt fogja mondani: nem fájt.</p>
<p>Mikor eszméletre tértem, már este volt. Csak a felhők elmuló
pirossága világított még kissé a magasban.</p>
<p>A mezőn még épp úgy viharzott a harcz, mint mikor én
abbahagytam. A küzdő csapatok zaja menydörgéshez volt hasonló, noha
a föld rengése azt éreztette, hogy nincsenek távol. Csak az én
fülem volt elzsibbadva.</p>
<p>Két döglött ló között feküdtem. Hanyatt. A két ló háttal volt
egymásnak fordulva. Fölöttem holttestek <span class=
"pagenum"><a name="Page_225" id="Page_225">-225-</a></span>
hevertek. De a fejem a lovak feje között szabadon volt s így
megmenekültem a fulladástól.</p>
<p>A fejemet erőmtől telhetőleg fölemelve, hallgattam a küzdők
tombolását, ezernyi ezrek zürzavaros dühös ordítását, az aczélok
csattogását, a dübörgést, férfisikoltást. A pokolban nem lehet
nagyobb lárma.</p>
<p>Azon tünődtem, hogy mért szállt le Atilla a küzdők közé? Ő a
sátora ormán szokott állani és a hogy onnan nézi a csapatok
küzdelmét, le-leszól a sátor alatt lóháton várakozó zoltánoknak,
hogy melyik csapathoz micsoda parancsot vigyenek. A mérföldekre
nyúló küzdő hadnak ő az agya: ő igazgatja a tagokat: melyik törjön
előre, melyik vonuljon vissza, melyik menjen a másik segítségére.
Miért elegyedett ma a csatába? Bizonyára élet-halálküzdelme ez a
kelet erejének nyugot erejével.</p>
<p>De a csata még mindig folyik. Már besötétedett, s az alakok
fekete árnyékokként száguldanak, hol egyenkint, hol ezrenkint.</p>
<p>A seregek egymást hívják. Kürtök riognak hol itt, hol ott. S ha
a hun kürt az ellenséges kürtjel közelében hangzik, rá egy perczre
a sötétségben is összeroppan a két ellenséges csapat, s föl-fölújul
közelemben a viaskodás.</p>
<p>De akkor már rettegtem attól, hogy agyontaposnak. A fejemet
visszaeresztettem a vértől nedves fűbe és azon gondolkoztam, hogy
micsoda sebeim lehetnek? s hogy kimenekülhetek-e a helyemből?</p>
<p>A harczi zaj ekközben mindinkább csendesült. Már csak a távolban
hangzott, mint nyári estéken a meg-megújuló távoli mennydörgés.</p>
<p>Aztán minden elcsendesült. Csak a csatatér sebesültjei nyögtek,
lovak hörögtek körülöttem. A távolban tompa fegyvercsörgés
hangzott, s néhány tábori ebnek az ugatása. De mindez csöndesség
volt ahhoz a pokoli lármához képest, a melyben órákig forogtam.</p>
<p>A sötétség sokféle. Van átlátszó sötétség, mint a <span class=
"pagenum"><a name="Page_226" id="Page_226">-226-</a></span> fátyol,
s van olyan sötétség, a melyben nem lát az ember egy
lépésnyire.</p>
<p>Körülöttem vak sötétség terült el. A harczmezőt mintha
gyászlepellel födte volna be az ég.</p>
<p>A csatatéren egyre erősebb hangon hallatszott a sebesülteknek
kiáltozása. Segítséget hívtak.</p>
<p>Itt egy frank, ott egy hun, amott egy alán hörgött, nyögött,
rikoltott, s utoljára a nagy csatatér kínos kiáltások zűrzavara
lett.</p>
<p>Nagy erőfeszítéssel fölemelkedtem. Az egyik holttestet eltoltam
a lóról. Ki akartam mászni. Akkor nyilaló fájdalmat éreztem a jobb
térdemben.</p>
<p>Odanyulok, hogy talán nyíl van benne? Érzem, hogy a térdem
véres, és hogy nagy nedves sebbe tapintok.</p>
<p>Erre majdnem mégegyszer elájultam.</p>
<p>Talán az tartotta vissza az eszméletemet, hogy mozgó tüzet
láttam a harczmezőn. Ide-oda bolygó apró vörös tüzek voltak. Hol
szanaszéjjel jártak, hol összecsoportosultak.</p>
<p>Fáklyás emberek jártak a mezőn.</p>
<p>Az élet reménye visszaszállt belém. Minden erőmet összeszedve
kiáltottam:</p>
<p>– Ide! ide! Emberek!</p>
<p>Aztán hirtelen megijedtem. Arra gondoltam, hogy talán nem hunok.
Ha ellenséges emberek és hozzám jönnek, lándzsát döfnek belém.</p>
<p>De mellettem is, az egyik ló túlsó oldalán hangzott egy bágyadt
kiáltás:</p>
<p>– Ide! ide!</p>
<p>A fáklyások még messze voltak.</p>
<p>– Ki vagy? – kiáltottam át a hunnak.</p>
<p>– Öcsöd, – felelt egy hang fájdalmasan.</p>
<p>Nem ismertem a nevét.</p>
<p>– Hát te? – kérdezte kis idő mulva oly szomorú hangon, a minőt
még soha nem hallottam.</p>
<p>– Zéta a nevem, – mondottam. – De vajjon hazavisznek-e
bennünket? <span class="pagenum"><a name="Page_227" id=
"Page_227">-227-</a></span></p>
<p>– Nem tudom, – felelte a hun. – Azt hiszem, valami főember esett
el. Azt keresik.</p>
<p>– Talán Atilla?</p>
<p>– Az nem.</p>
<p>– De én azt gondolom.</p>
<p>– Azt nem fogja a fegyver.</p>
<p>Erre a butaságra csaknem káromkodtam.</p>
<p>Égető szomjúság kínozott. Tapogattam a nyergeken, hogy van-e
rajtok kulacs, hólyag vagy tömlő?</p>
<p>Csak fegyver volt rajtok. A nyereg formájáról éreztem, hogy
frank ló mind a kettő.</p>
<p>A fáklyások ekközben közelebb értek. A sisakjuk csillogásáról
láttam, hogy rómaiak és vizigótok.</p>
<p>Tehát nem hunok: s én itt maradok a holtak között, elvérzek,
vagy szomjan veszek el!</p>
<p>Ez a gondolat elbágyasztott.</p>
<p>De mért is fekszek én itt vérben, idegen halottak között, magam
is talán reggelre halott? Mi hozott engem ide?</p>
<p>Szenvedni nagy eszmékért, nagy érzésekért, vallásért,
emberiségért, tudományért, – ez valami. De szenvedni kurtaszoknyás
leányokért, a kik még ráadásul megvetnek bennünket, ez olyan
bolondság, a minő nem fordult még elő az emberiség
történetében.</p>
<p>Minek tanultam én filozófiát, logikát s a mindenféle -iát, -riát
és -fiát, ha ilyen szamár vagyok!</p>
<p>És mégis, ha arra a leányra gondolok, itt a véremben fekve is,
eltünik előlem história, filozófia, vérmező és kétségbeesés, csak
az ő virágarczát látom, az ő bűvös szemeit. «Szenvedj, talán a tied
leszek. Talán. S ha meghalsz? Olyan nagy valami az? Hiszen énértem
haltál meg!»</p>
<p>Gondolataimból a fáklyacsillogás zavart ki. Ujra fölültem, s a
nyeregben megfogódzkodva néztem, hogyan közelednek.</p>
<p>Már nem jártak szanaszéjjel. Egy csoportban, hosszú, egyenes
vonalba keskenyedve jöttek. <span class="pagenum"><a name=
"Page_228" id="Page_228">-228-</a></span></p>
<div class="figcenter" style="width: 432px;"><a href=
"images/i017hq.jpg"><img src="images/i017.jpg" alt=
"Felénk jöttek s dárdákból összeillesztett ágyon hoztak egy halottat."
title=
"Felénk jöttek s dárdákból összeillesztett ágyon hoztak egy halottat." /></a>
<p class="caption">Felénk jöttek s dárdákból összeillesztett ágyon
hoztak egy halottat.</p>
</div>
<p>Felénk jöttek, s dárdákból összeillesztett ágyon hoztak egy
halottat.</p>
<p>A halott után hajadonfővel egy fiatal ember haladt. Olykor
eltakarta a szemét. Sírt.</p>
<p>Mellettünk mentek el. Több síró embert is láttam. Többnyire
vizigótok voltak. A dárda-ágyon aranytól csillogó öltözetű, ősz
ember feküdt. Szakálla nagy volt, és fehér. Sisakját mellette vitte
egy ember. A sisak koronás volt.</p>
<h2>LI.</h2>
<p>Ki győzött? Ki vesztett? Ez a kérdés hányódott bennem, a
mennyire az öldöklő szomjúságban gondolkozhattam.</p>
<p>– Öcsöd? – kiáltottam a hunnak, – ki nyerte meg a csatát?</p>
<p>– Még nincs vége, – felelte még bágyadtabb hangon, mint az előbb
szólott.</p>
<p>– Honnan tudod?</p>
<p>– A tábor csöndes, mind a kettő.</p>
<p>– Tehát alszanak.</p>
<p>– Nem. Vigyáznak, vagy talán bekerítik egymást.</p>
<p>– Eszerint holnap is csata lesz.</p>
<p>– Eltart ez egy hétig is.</p>
<p>Elborzadtam.</p>
<p>– Hát minket nem visznek haza?</p>
<p>– Lehet, hogy reggel értünk jönnek.</p>
<p>– Hát nem bizonyos?</p>
<p>– Nem. Csak ott szedik a sebeseket, a hol nem küzdenek.</p>
<p>– Neked mi bajod?</p>
<p>– A hasamat átszúrták.</p>
<p>– Nagy a seb?</p>
<p>– A dárda a hátamon jött ki.</p>
<p>Nem beszéltem vele többet. Ez az ember már halott. Csak a szája
mozog még.</p>
<p>Kis idő mulva nyöszörögve szólott: <span class=
"pagenum"><a name="Page_229" id="Page_229">-229-</a></span></p>
<p>– Vizet adj.</p>
<p>A közelben és a távolban mindenfelé hallottam a nyöszörgést,
olykor egy elkeseredett vagy síró kiáltást. De tűz már nem bolygott
a mezőn. Csak a fegyverek csörgése hallatszott szüntelen a
távolban. A harczosok tehát ébren vannak.</p>
<p>Közelemben latin nyöszörgést hallottam:</p>
<p>– Aquam! Aquam!</p>
<p>Arra gondoltam, hogy ha valaki kihúzhatna engem innen,
lótól-lóig másznék, míg csak italt nem tapogatnék ki valahol.
Szárító szomjúság égett bennem. Ehhez hasonló kínt nem éreztem
soha.</p>
<p>– Aquam! – hangzott ismét most a lábam irányában, de ugyanazon a
hangon, amin előbb.</p>
<p>Észrevettem, hogy a szomjas római harczos jár, vagy legalább is
mászik.</p>
<p>– Amice! – kiáltottam reá.</p>
<p>– Aquam! – felelte vissza, – da mihi bibere! (Adj innom!)</p>
<p>– Tudsz járni?</p>
<p>– Tudok valamelyest, csak nem látok semmit. Mind a két szememre
vak vagyok.</p>
<p>– A látó se lát, olyan a sötétség.</p>
<p>– De az én szememet kilőtték nyíllal. Mind a kettőt egyszerre.
Adj vizet, ha van istened!</p>
<p>Ezt mondva, hozzám mászott.</p>
<p>– Hát én adok, ha ki tudsz innen húzni. A lábamon seb van, és
két ló közé szorultam. Azt se tudom, megvan-e a lábam alsó része,
vagy hogy halott fekszik rajta.</p>
<p>– És van vized?</p>
<p>– Nincs, de keresek.</p>
<p>– Hol keresnél? A patak messze van, s már estefelé annyira
megáradt a vértől, hogy a ló szügyig gázolt benne.</p>
<p>– A lovam ezen a tájon esett el. Azon van borom.</p>
<p>Míg így beszélgettünk, a római hozzám ért és végigtapogatott.
<span class="pagenum"><a name="Page_230" id=
"Page_230">-230-</a></span></p>
<p>– Te hun vagy! – szólt megdöbbenve.</p>
<p>Bizonyára a vállamon levő kaczagányról ismert hunnak.</p>
<p>– Mit tesz az? – feleltem. – Te is sebesült vagy, én is. És mind
a ketten szomjazunk.</p>
<p>Megfogta a két karomat, és húzni próbált, de nem nagy
erővel.</p>
<p>– Gyenge vagyok, – mondta lihegve. – Mikor leestem, a lovak
megtiportak. A czombom, a derekam, mindenem töröttnek érzem. A vér
csurog a szememből, és én itt meghalok.</p>
<p>És sírva folytatta:</p>
<p>– Oh kedves Juliuszom, kedves egyetlen fiam! De minek is
házasodik meg a katona!</p>
<p>– Ha túlról mennél, talán ki tudnád szabadítani a ballábamat.
Vagy a nyeregben akadt meg, vagy halott van rajta: nem bírom
mozdítani.</p>
<p>Átvánszorgott a másik oldalra.</p>
<p>– Ez a te lábad?</p>
<p>– Nem.</p>
<p>– Ez?</p>
<p>– Az sem.</p>
<p>– Akkor nem tudom melyik.</p>
<p>– Csak jer a hangom iránt.</p>
<p>Kis idő mulva éreztem, hogy a lábam fölszabadul. Minden erőmet
összeszedve kapaszkodtam az egyik ló nyergébe, s nagynehezen föl
birtam annyira emelkedni, hogy a ló tomporára hasalhattam. De
ugyanakkor olyan kín nyilalt a térdembe, a minőt soha nem
éreztem.</p>
<p>– Jer hát! – mondotta a római.</p>
<p>Nem feleltem neki, csak egy nehéz nyögés szakadt ki belőlem.</p>
<p>– No, – unszolt újra az ember. – Mozogsz-e már? Megtettem, a mit
kivántál.</p>
<p>– Nem birok! – nyögtem végre. – Nem birok mozdulni se. A
térdemen iszonyú seb lehet.</p>
<p>És visszahanyatlottam. <span class="pagenum"><a name="Page_231"
id="Page_231">-231-</a></span></p>
<p>– Mondd meg legalább, merre keressem a lovadat?</p>
<p>– Nem tudom. Csak tapogass meg minden lovat. Hátul a
nyereg-kápára van akasztva.</p>
<p>Néhány percz mulva utána szóltam:</p>
<p>– Ha megtalálod, hozz nekem is.</p>
<p>Hogy a fájdalom megszünt, újból a térdemre tapogattam. Akkor
éreztem, hogy a mit én nagy sebnek tapogatok, az nem egyéb, mint
aludt vér. Ujjam a térdemnél valami keménységbe ütközött, a mire
ismét végignyilalt rajtam a kín.</p>
<p>Perczek teltek belé, míg ezt a fájdalmat is elszivogattam.
Azután újra lenyultam a térdemhez és akkor már igen óvatosan. Igy
sikerült kitapogatnom, hogy a térdem csontjában egy eltörött
lándzsahegy áll.</p>
<p>Ha kiránthatnám… talán nem érezném azt a gyötrelmes kínt. Valami
lándzsát csak találok, és annak a segítségével reggelig
elsántikálok a táborba. Ha virradatkor az ütközetet folytatják,
legalább nem tipornak agyon.</p>
<p>Nem mertem mingyárt megcselekedni. Bágyadt voltam, s láz
nehezített. Nem tudom hogyan, de a tyúkom jutott egy perczre az
eszembe, a sánta fekete tyúk, a melyik otthon hozzám szelidült. A
láz képeiben, a melyek elém lebegtek, őt láttam hozzám sántikálni,
úgy mint otthon.</p>
<p>– Pipikém, – rebegtem – te kis rongyos ördög. No várj, adok
vizet.</p>
<p>S föl akartam kelni, de újra belegyökemlett a kin a térdembe.
Arra föleszméltem. Hogy a fájdalom szünetelt, s a könnyeimet is
letöröltem, a lábamat mereven tartva, följebb huzódtam az élettelen
lóra.</p>
<p>Akkor láttam az éji sötétségben, hogy két nyíllövésnyire tőlem,
beláthatatlanul hosszú vonalban igen sok fáklya ég, s mozog föl s
alá. A fáklyák fényénél sasok csillognak. Tehát a római tábor
közelében vagyok. <span class="pagenum"><a name="Page_232" id=
"Page_232">-232-</a></span></p>
<p>Mit akarnak a rómaiak? Talán fáklyavilágnál akarnak harczot
kezdeni.</p>
<p>Megfordítottam a fejemet a hun tábor felé. Ott csak az őrtüzek
égtek, apró, vörös csillagokként, a mennyire a holttest-halmokon át
odaláttam.</p>
<p>Mennyi idő lehet? Talán éjfél van. Az égen sűrű fekete felhők
vonulnak észak felé, csak olykor-olykor szakad egy-egy tiszta kis
rés, a melyen át látni lehet egynéhány csillagot.</p>
<p>– Öcsöd!</p>
<p>Nem felel.</p>
<p>Helyette egy percz mulva halk nyöszörgéssel hallom ezt a
szót:</p>
<p>– Anyám! Anyám!</p>
<p>Valami fiatal hun harczos hívja haldoklásában az édesanyját.</p>
<p class="center">*</p>
<p>A római táborból folyton az az egyhangú csörömpölés hallatszik,
a mely a mozgó tábor szokott moraja. Mit akarnak? Talán ráindulnak
a hunra, s ebben a pokoli sötétségben küzdenek tovább. De nem: ez
lehetetlen. Hiszen fáklyafénynél harczolni nem lehet, a sötétségben
egymást ölnék.</p>
<p>Óvatosan körülmarkoltam a lándzsahegyet; összeszorítottam
szememet, fogamat, s kirántottam.</p>
<h2>LII.</h2>
<p>Oh áldott napfény áldott hajnala! Csakhogy újra mossa hűsítő
harmatod eltikkadt arczomat!</p>
<p>Álomból ébredek-e? vagy ájulásból? nem tudom. De a szemem szinte
iszsza az ég gyönyörű pirosságát! A fejem oly nehéz, hogy alig
birom fölemelni. Talán a sisaktól? Csakugyan a fejemen van még. De
a kezem is, mintha ólomból volna. Össze kell szednem minden erőmet,
hogy le tudjam venni a sisakot. <span class="pagenum"><a name=
"Page_233" id="Page_233">-233-</a></span></p>
<p>Most a fejem is fáj.</p>
<p>Nézem a sisakot. Be van horpadva, szakadva. Nyulok a fejemre. A
hajam össze van tapadva a vértől. A sisak beszakadásán látom, hogy
pallossal csaptak reám, még pedig hátulról. Nem merem megtapogatni
a fejemet.</p>
<p>Körülnézek.</p>
<p>Két ló között ülök, s körülöttem frankok, hunok és burgundok
hevernek mozdulatlanul. Kettő arczczal van fölfelé. Az egyik
bozontos szakállú burgund. A másik egy fiatal frank, a kinek
kicsüng az egyik szeme. Túlfelől négy fegyveres holttest fekszik
egymáson, s egy ötödik mint valami diványon ül rajtok, s mintha
mellére hajló fejjel aludnék. Hun az, és dárda van átütve
rajta.</p>
<p>Rákiáltok:</p>
<p>– Öcsöd!</p>
<p>Nem felel. Nem is mozdul.</p>
<p>A csatatér holttesttel van tele. Emberek, paripák, fegyverek
rendetlen összevisszaságban. Egy meztelen kar is fekszik itt
magányosan. Vállban csapta le valaki. Az ujján aranygyűrű. És véres
az egész kar.</p>
<p>Most csönd van. Nem nyöszörög, nem jajgat senki. A levegő hűvös,
noha érzem, hogy sebláz forrózza a fejemet.</p>
<p>Végignézek magamon. Megfeketült vér végig a ruhám. A köntösöm,
nadrágom megszakadozott. Ki van a meztelen mellem, és az is
véres.</p>
<p>Megpróbálok fölhuzakodni. A bal lábam jó, de a jobb láb… erős
fájdalom késztet vigyázatra. Látom, hogy a térdem megdagadt.</p>
<p>A bal lábam és kezem segítségével mégis föl tudok húzódni. Egy
frank harczos fekszik fej nélkül, hanyatt a ló mellett, s görcsösen
szorítja most is a dárdáját.</p>
<p>A dárda hegye felém áll. Csak a kezemet kell kinyújtanom. De még
így is csavarnom kell egyet rajta, hogy kivegyem a kezéből.
<span class="pagenum"><a name="Page_234" id=
"Page_234">-234-</a></span></p>
<p>A dárda segítségével föl tudok ülni a ló tomporára.</p>
<p>Látom a mezőt nagy messzeségben. Nincs egy négyszögölnyi tiszta
tér rajta. Össze-vissza fekvő ló és ember. Egy frank halott
négykézláb áll. Érthetetlen.</p>
<p>Amint a reggeli párának az utolsó fátyola is elszáll, ellátok a
hun táborig.</p>
<p>A szekerek várfalformán körítik, s előttök lovas őrök állnak
mindenfelé.</p>
<p>Nézem a római tábort, azaz hogy nézném, de nem látom
semerre.</p>
<p>A fejem nehéz. A nyelvem száraz, mint a tapló.</p>
<p>Ha valaki egy pohár vizet adna, odaadnám érte a hátralevő
életemet.</p>
<p>Igy mulik el egy negyedóra.</p>
<p>Ekkor a hun tábor felől kürtölést és kiáltásokat hallok.</p>
<p>Arra fordítom a fejemet.</p>
<p>Látom, hogy a lovas őrök errefelé jönnek. A lovak nagy
szökemlésekkel közelítenek felém.</p>
<p>Intek nekik, hogy hozzám! De azok csak a messzeséget
vizsgálják.</p>
<p>Az egyik mellettem vágtat el. Rám se néz. Összevissza
nyargalnak, mintha megvesztek volna!</p>
<p>Időnkint hallom a kiáltásukat:</p>
<p>– Megszöktek!</p>
<p>Egyrésze tovább halad kelet felé, másrésze visszanyargal.</p>
<p>A tábor fölzendül, mint a méhkas. Hallom a síposok vidám
zenéjét, s a folyton erősödő zürzavaros lármát.</p>
<p>Most már tudom, minek örülnek: a rómaiak megszöktek az
éjjel.</p>
<p>Várom, hogy kidől a táborból a sokaság és fölszedi a halottakat,
sebesülteket. De nem jönnek. Atilla bizonyosan cselt gyanít s
együtttartja a tábort; csupán néhány száz lovas repül szét a világ
<span class="pagenum"><a name="Page_235" id=
"Page_235">-235-</a></span> minden tája felé, hogy fölfedezze a
netalán lappangó ellenséget.</p>
<p>Félóra mulva mégis látom, hogy előözönlenek a szekerek közül a
papok, a jámborok, meg a halászugorok.</p>
<p>A csatamezőn itt-ott kezek és süvegek emelkednek föl, s
kiáltozás kezdődik:</p>
<p>– Ide! Ide!</p>
<p>Egy fűzfavesszőből font paizs hever a közelemben. Beleszúrom a
dárdát és fölemelem.</p>
<p>– Ide! Ide!</p>
<p>De mikor jutnak el hozzám!</p>
<p>Végre lovasok is szállingóznak elő, s bejárják a csatateret. Nem
vesznek föl senkit, csak amint látom, a holtakat nézik.</p>
<p>Egy óra eltelik belé, míg hozzám jut egy. Kiáltok neki:</p>
<p>– Bátyám!</p>
<p>– Mingyárt jönnek érted is, – feleli jólelkűen.</p>
<p>– Mért nem jön ki az egész tábor, – szóltam panaszosan – hiszen
sokan vagyunk sebesültek?</p>
<p>– Atilla nem ereszti – feleli a lovas. – Még meglehet, hogy a
római a hátunkba kerül.</p>
<p>S tovább haladt.</p>
<p>Egy másik sebesült kiáltott:</p>
<p>– Ki volt az a király, a kit az éjjel temettek?</p>
<p>– Theodorik, – felelte a lovas.</p>
<p>S a halottakat átugrálva ment tovább. Aztán sokáig nem
közelített felénk senki.</p>
<p>Pedig a táborból folyton özönlöttek még kifelé és szedték a
halottakon levő kincseket s fegyvereket. A főrend bent a táborban
vigadott: kihallatszott hozzánk a síposok zenéje.</p>
<p>A kezem már százszor elfáradt az integetésben, s az
örökkévalóság órája is lejárt, mikorra hozzám is elérkezett végre a
segítő kéz.</p>
<p>Adtak innom, s targonczára tettek. A patakhoz vittek, a hová a
többi sebesültet is hordták. <span class="pagenum"><a name=
"Page_236" id="Page_236">-236-</a></span></p>
<p>A patak még akkor is vörösbor színű volt. A partján tömérdek
halott hevert.</p>
<p>A papok, szarmata asszonyok és az ugorok mostak, kötöztek
bennünket, míg a többi a harcztéren bolyongott és összeszedte az
értékeket.</p>
<p>Hallottam, hogy csupán lónyeregből szedtek vagy száz szekérre
valót. De felét se vitték el: máglyákat raktak belőle a mezőn, hogy
elégessék rajta azokat a halottakat, a kik vagy előkelő urak
voltak, vagy csapatvezetők, vagy zoltánok. Némelyik máglya csupa
törött lándzsanyelekből, fapajzsokból és kocsirészekből
rakódott.</p>
<p>Azokat a hunokat is máglyára hordták, a kiknek az élők között
maradt atyjafia.</p>
<p>Nekem csak a fejemen meg a lábamon volt seb. Azt mondanám:
szörnyűség volt a lábamra ránézni, de vétkezném a panaszommal, mert
hiszen olyan sebesülteket láttam, hogy behunytam a szememet.</p>
<p>Azok a jó pogány papok! Áldja meg az Isten különösen Szodorót
közöttük, az kötötte be a lábamat egy bellonot halottról szakított
vászonnal.</p>
<p>De ezer meg ezer sebesült vár az ápolásra; arra már nem kaptam
embert, hogy a gazdámhoz vigyenek.</p>
<p>Hiába kiáltottam, hol Bialra, hol Bucsára, hol az ugoroknak, hol
az asszonyoknak.</p>
<p>Ott hagytak bennünket a parton. Tettek a fejünk alá vánkosul
nyerget, lófejet, süveget, s azt mondták, várjuk meg, míg ránk is
kerül sor.</p>
<p>Az egészségesek persze vagy mulattak, vagy zsákmányoltak. Mink
meg ott feküdtünk az égető napon, a legyek ellen harczolva s
rettegve, hogy egyszer csak fölkerekedik a tábor, s elhagynak
bennünket, – a hollóknak.</p>
<p>Az öreg Lúpusz püspök is ott szorgalmatoskodott a sebesültek
között. Rákiáltottam latinul:</p>
<p>– Uram, egy szóra!</p>
<p>Ő aztán hozzám is jött, s igérte, hogy estére, <span class=
"pagenum"><a name="Page_237" id="Page_237">-237-</a></span> mikor
visszatér a táborba, értesíti Csáthot. De nem tért vissza. Ott hált
a sebesültek között.</p>
<p>Másnap Atilla belovagolta a csatateret. Eljött hozzánk is, és
itt-ott vigasztaló szót mondott. De a gazdám nem volt a
kiséretében. Meghalt-e? vagy részegen feküdt? nem tudtam.</p>
<p>Már akkor forróság volt rajtam. Egyszer fölültem és vért
hánytam.</p>
<p>Arra a mellettem fekvő sebesült, egy Esztár nevű zoltán rám
kiáltott:</p>
<p>– Tyhű az apád sarkantyúját, csoma van tebenned!</p>
<p>Akkor már magam is tudtam. A torkom, hónaljam meg volt dagadva.
A csatából megmenekültem. A pestisbe bele estem.</p>
<h2>LIII.</h2>
<p>Másnap délután összeszedték a sebesülteket, s elhordták a
táborba.</p>
<p>Láttam, hogy engem elhagynak, s éreztem, hogy a csoma növekvő
erővel gyullad belém. A halál a lábamnál fogva húzott már, s én még
mindig kapaszkodtam az élet gondolatába.</p>
<p>– Emberek! – könyörögtem a mellettem elmenőknek – vigyetek engem
is.</p>
<p>Nem is feleltek.</p>
<p>Azután egyenkint szólongattam őket:</p>
<p>– Tardos, könyörülj rajtam! Sukoró, ne hagyj itt vesznem!
Czobor, mozduljon meg a szived!</p>
<p>Czobor meg is állt, s a vállát vonogatta:</p>
<p>– Mit használ neked, ha beviszlek is. Csoma van benned az
ebattát!</p>
<p>– Legalább emberek között halok meg, és nem hollók között.</p>
<p>Rázta a fejét; pökött, és tovább ment.</p>
<p>Én magam maradtam. Egy lófej volt a párnám, holttestek a
társaságom; szálldosó hollók az eléneklőim. <span class=
"pagenum"><a name="Page_238" id="Page_238">-238-</a></span></p>
<p>A mezőn kigyulladtak a nyergekből és fapajzsokból rakott
máglyák, s megzendült a táltosok gyászéneke. Tompa dobpergés és
búgó kürtök szava kísérte az éneket, s a hunok hite szerint a
lángokból fölszálltak a lelkek, s magukkal vitték szolgáiknak
azokat, a kiket a csatában levágtak.</p>
<p>Hány máglya volt ott? és hány embert égettek el? nem tudom.
Bizonyára csak kevesen részesültek ebben a megbecsülésben.
Valamennyi holt hunt elégetni, – erdő kellett volna.</p>
<p>Aztán az égetés is elmult. Nem maradt más hang, csak a távoli
tábor morajlása, s a kerengő hollók károgása.</p>
<p>És én feküdtem sebben és lázban tovább.</p>
<p>Időnkint elkábultam, időnkint egy-egy perczre visszatért az
eszméletem.</p>
<p>Mikor leszállt az est, s előtündököltek az égen a nyári
csillagok, a halál érzete végtelen gyászszal borult reám.</p>
<p>Már az elhagyottság se bántott, már abba is belenyugodtam, hogy
az életem kialszik.</p>
<p>Csak éjjel ne halnék meg, csak még egyszer látnám a reggelt, a
piros hajnalt, a fölkelő napot! Ez volt minden vágyam. És hogy még
egyszer ihatnék, ebben a földi életben.</p>
<p>Már régen éreztem, hogy valami különös nyomás érdekli olykor a
derekamat. Éjjel a csatatéren is kellemetlenkedett, de akkor
annyira elfoglalt a lábam sebe, hogy nem gondoltam vele. Most
gépiesen odanyulok, azt vélve, hogy valami nagy ütésből támadt
daganat van a derekam táján. Hát lám, mire tapintok: a tömlőre! a
boros tömlőre, a mit a gazdám adott a csata előtt!</p>
<p>Akkor a nagy zavarban a nyereg helyett az övemre akasztottam,
mert arra gondoltam, hogy a ló kidőlhet alattam, s akkor elvész a
borom is. Most eszelkedek rá. Semmi se látszott bizonyosabbnak,
mint az, hogy nem érem meg a reggelt, s mégis átlobbant rajtam az
öröm érzete. <span class="pagenum"><a name="Page_239" id=
"Page_239">-239-</a></span></p>
<p>Fogammal téptem ki a dugót s ittam. Ittam mohón, végtelen
ivással; és ittam és ittam…</p>
<p>A savanyú, méregerős bor, vagy inkább eczet, áldott csillapító
ital volt most nekem. Éreztem, hogy átjárja minden eremet, inamat.
Az ember a szájával iszik, de én akkor egész testemmel ittam.
Minden porczikám, testemnek minden molekulája itta, szívta a bort.
Csontomba, velőmbe belement, beleszívódott, eloszlott bennem, mint
spongyában a víz.</p>
<p>Aztán elaludtam.</p>
<p>Meddig tartott az alvásom? nem tudom. Lehet hogy egy napig,
lehet, hogy kettőig. Az arczomat záporeső verte. Dörgött és
villámlott. Villámlott és dörgött.</p>
<p>Én hanyatt feküdtem, s a kezemmel védtem az arczomat.</p>
<p>Ekközben láttam, hogy a világosság nappali, éreztem, hogy az eső
átveri a köntösömet.</p>
<p>Félóra mulva elállt a zápor s a nap kisütött. A lábamat víz
mosta csendesen. Ijedten vettem észre, hogy a patak megáradt, s
annak a vize terjedez.</p>
<p>A víz pedig nőttön-nőtt. De sárga iszapos víz helyett biborszinű
piszkos víz hömpölygött a mederben. A csatatérről folyó víz volt
az. A hogy fölültem, láttam, mint bukdácsolnak a hullámokban a
halottak, mint lejtenek a süvegek és fapajzsok, nyergek, fasisakok,
nyílak, dárdák, szénacsomók.</p>
<p>A víz egyre nőtt. Már a derekem alá is befolyt s emelgetett.</p>
<p>No a szerencsétlenség sokféle módot küld, hogy meghaljak.</p>
<p>A halottak egyre úsznak előttem. Egyik hanyatt, másik háttal az
égnek, a harmadik oldalt. Némelyiknek csak a köntöse látszik ki. De
mennek tízével, húszával, utaznak a habos veres vízben. S
bukdácsolnak, integetnek, mintha azt mondanák: Oh de jó vízben
utazni a másvilágra! jer velünk, Zéta!</p>
<p>Olykor egyik megáll és forog. Az ujonnan érkezők <span class=
"pagenum"><a name="Page_240" id="Page_240">-240-</a></span>
hozzáütődnek és vele forognak. Aztán egy nagy társaság jön
egyszerre, eltolja a forgókat s új halottak kerengenek. De a milyen
gyorsan összeállt a társaság, ép olyan gyorsan szét is oszlik.
Egyik a másik után oldalog el. Utoljára csak egy marad, egy félig
levágott nyakú római, kinek feje a vállára van billenve. Az magában
kereng néhány perczig, aztán az is tovább úszik.</p>
<p>Már a mellemet is ellepte a víz. Változatosságképen egy nagy
rossz híd lebeg felém. A híd rövid s a karfája kérges fából való.
Arra gondoltam, hogy az a híd elvihetne engem a táborba.</p>
<p>A mint hozzám ért, belekapaszkodtam görcsösen.</p>
<p>Testem pehelyként lebegett a hűs hullámokban, s mentem a híddal,
a halottakkal, mentem hosszan, folytonosan, ringatózva, magam se
tudom, hova.</p>
<p>Mikor arra a helyre értünk, a hol a tábort gondoltam, láttam,
hogy a térség üres. Sehol egy sátor, sehol egy szekér. Csak a
szanaszét feketélő tűzhelyek mutatták, hogy ott volt Attila
tábora.</p>
<p>A parton egy farkas ivott a vízből. Sokat ehetett, mert jóízűt
ivott.</p>
<p>Mentem a vízzel tovább.</p>
<p class="center">*</p>
<p>Végre estefelé embereket láttam a parton. Férfiak, asszonyok,
gyermekek álltak a víz szélén. Csáklyákkal és gajmós botokkal
huzogálták ki a halottakat s úszó fasisakokat, dárdákat,
fegyvereket, fatalpú sarukat.</p>
<p>Engem is kihúztak, s bámulva álltak körül.</p>
<p>– Könyörüljetek, – mondottam – vigyetek házba, adjatok
ennem!</p>
<p>De azok nem értettek. Katalaunok voltak: se nem frank, se nem
burgundi, se nem gót. Eddig csak holt tanuit látták a csatának,
most, hogy egy élő került eléjük a csatából, ugyancsak megbámultak.
<span class="pagenum"><a name="Page_241" id=
"Page_241">-241-</a></span></p>
<p>Végre egy papot pillantottam meg közöttük.</p>
<p>Annak szólottam latinul:</p>
<p>– Reverendissime domine! én Lúpusz püspöknek a rabja vagyok.</p>
<p>Aztán nem tudom, mi történt velem.</p>
<h2>LIV.</h2>
<p>Bolond ember az, a ki kétségbeesik. Ime én reám hány alakban
tört a halál. Hol az üstökömet ragadta meg, hol a lábamat, hol a
mellemet, – s mégis élek.</p>
<p>De azt máig se tudom, hogyan kerültem ki élve a pestisből. Néha
azt gondolom: a fiatal vér ereje mentett meg. Néha azt gondolom,
hogy az a kegyetlen savanyú, de erős vörös bor járta át
orvosságként a testemet. Néha meg azt gondolom, hogy a sebláz
leforrázta bennem a pestis mérgét, és így maradtam élve. Tünődjenek
rajta az orvosok.</p>
<p>Lúpusz püspök bizonyára csodálkozott, mikor hozzá vittek. De
szent ember volt: nem dobatott ki a házából.</p>
<p>Tiszta fehér ágyban ébredtem föl. Fejemen, lábamon puha kötés. A
szoba levegője tömjénnel illatos. A falon szentek képei. Az ágygyal
szemben öblös kandalló, előtte bőrökkel takart alacsony
karosszékek.</p>
<p>– Pater sanctissime, – mondottam neki, mikor először szólni
tudtam – van-e az emberiség nyelvében olyan szó, a melylyel meg
lehet köszönnöm a jóvoltodat?</p>
<p>– Hozzám vetődtél, tehát bizonyára az Isten küldött, – felelte
az öreg. – A többivel ne törődjél.</p>
<p>De látszott az arczán, hogy bámul az én latinságomon.</p>
<p>– Azt gondoltam, hun vagy! – szólt mosolyogva. – No, de ne
beszélgessünk. Túlestél a lázon, áldassék érte az Úr neve.
<span class="pagenum"><a name="Page_242" id=
"Page_242">-242-</a></span></p>
<p>Az a sült csirke, a mit hosszú koplalás után először enni
kaptam, az úgy olvadt belém, mint a vaj. Soha életemben olyan
gyönyörűséggel nem ettem. A könnyem csorgott az evésnek
üdvösségétől. A pecsenye illata nem is az orromba ment, hanem a
lelkembe s a hús, az már a számban erőmmé változott!</p>
<p>Aztán bort ittam rá egy pohárral, s éreztem, hogy elértem
életemnek azt az óráját, a melynél boldogabb órám soha nem
leszen.</p>
<p>Az öreg püspöknek valami húsz papja volt. Együtt laktak az
öreggel. A templomi ájtatosság végeztével levetették a ruhájukat:
egyik főzött, a másik söpört vagy a kertben dolgozott, a harmadik a
tehenet legeltette, vagy fát vágott. Szóval nem olyan
méltóságoskodó püspökség volt az, mint a milyenek nálunk
vannak.</p>
<p>Hogy im fölépültem, az öreg nem győzött betelni az én tudományom
csodálatával. Mert ő bizony a papjaival együtt nem sok könyvet
nyűtt el. A világi írók közül mindössze Ovidiusz naptárát olvasta.
A papjai meg csak épen hogy olvasni tudtak. Az öreg tanította rá
őket s ő szentelte is föl papoknak.</p>
<p>Mikor az erőm visszatért, úgy ültem közöttük, mint Krisztus
tizenkét éves korában a papok és írástudók között. Kérdeztem őket s
ők is kérdeztek engem. Sohse tanultam egyházi tudományt, mégis
többet tudtam, mint ők. Az öreg maga volt csak tudós teológus, vele
nem is mertem vitatkozni. De neki nagy gyönyörűsége telt
énbennem.</p>
<p>– Fiam, – mondotta – téged csakugyan az Isten küldött hozzám.
Csak a katalauni nyelvet tanuld meg, meg a misézés módját,
fölszentellek és te leszel az én utódom.</p>
<p>A papok kissé görbe szemmel néztek reám, de én szüntelen
ismételtem, hogy nem kivánok más lenni, csak alázatos kutya, s hogy
az életem teljesen azé, a ki kivett a halál karjaiból.</p>
<p>Aztán hogy fölkelhettem és az apró házi munkákban <span class=
"pagenum"><a name="Page_243" id="Page_243">-243-</a></span>
buzgólkodtam, a káplánok is megnyugodtak. Óh én tudok alázatos
lenni: a rabszolgaság megtanítja az embert az alázatosságra. A
papok hát lassankint megszerettek. Azt se bánták már, hogy az öreg
a saját szobájában hálat, velem ministráltat, én járok vele a
halottakhoz és én ülök mellette a menyegzőkön s más ünnepeken.</p>
<p>– Az én fiam ez, – mondotta a népnek a püspök. – Az Isten adta
nekem. Meglássátok, hogy ebből szent ember lesz.</p>
<p>Hát a szent emberségből annyi meg is volt bennem, hogy nem
bántottam soha senkit, s ha valaki kedvetlenül nézett reám, annyi
figyelmet tanusítottam iránta, hogy meg kellett szeretnie. De ez
csak olyan munka volt nekem, mint az állatszelidítőnek a munkája.
Lelkemben (röstelkedve vallom meg) megvetettem azokat az embereket,
a kiknek gondolata csak a házi élet körül forog. Csupán az öreg
püspököt szerettem igaz fiúi szeretettel.</p>
<p>Az igazán szent ember volt.</p>
<p>Némelyik ember öltözik bársonyba, selyembe, s rangja, méltósága
az emberek fölött hordozza s mégis mikor vele beszélünk, látjuk,
hogy ő kegyelme csak emberi testben élő állat. Más ember meg
öltözik kopott plundrába, jár szakadozott ingben és félretaposott
saruban, aztán ha az ember megismeri, látja, hogy állati testben
élő angyal.</p>
<p>Minden azon fordul, kiben mennyire fejlett a lélek.</p>
<p>Némelyik ember akárhány iskolát jár is, akárhány könyvet olvas,
sötét értelmű marad: másik ember, ha analfabéta is, világos
értelmű, jóérzésű; áldás azoknak, a kik vele, mellette élik át a
földi életet.</p>
<p>Az én püspököm is ilyen kopott öreg angyal volt szegény. Egy
hosszú, marhaszőrből készült fekete csuhában járt. Nyáron hajadon
fővel és mezítláb, télen süvegben és csizmában.</p>
<p>A szobájában nem volt egyéb ékesség, csak Jézus, Mária és Szent
Pál képe. (Azok is rossz képek: <span class="pagenum"><a name=
"Page_244" id="Page_244">-244-</a></span> Jézus meredt szemű, Mária
kancsal és Szent Pál csámpás; de a szent embernek jó az ilyen is:
képzelete kijavítja a hibákat s a hite élő alakká varázsolja a
kijavított ábrázolatot.) Az ágya festetlen nyoszolya volt, a székek
gyökérből készültek. Ágynemüje is csak úgy volt, hogy az asszonyok
hordtak neki.</p>
<p>Az épületben volt sok szoba, de ő csak egyben lakott. A szomszéd
szobában két idős pap élt öt árva kis fiúval együtt. Valami öt
szoba üresen állt s a városon átvándorló koldusok háltak benne.</p>
<p>Az öreg a koldusoknak adta a templomi jövedelmeit is. Rongyos
ruhájukat ujjal cserélte föl és ellátta őket pénzzel, jó
tanácscsal, vigasztalással.</p>
<p>Mikor a tél beállt, az öreg összegyűjtötte a városi gyermekeket
és mindnyájan tanítottunk. A legkisebbeket az öreg tanította. Én a
legidősebbek közül tanítottam azokat, a kik papságra készültek. A
latin nyelvet tanítottam s a biblia volt a tankönyvem.</p>
<p>In principio creavit Deus coelum et terram. (Kezdetben
teremtette Isten az eget és a földet.) Ez volt az első leczke.
Ajánlom a latin nyelv tanítóinak, hogy ebből a bibliai fejezetből
induljanak meg a tanításban. Könnyű mondatok és szép
tartalmúak.</p>
<p>Esténkint, mikor már az árvák lefeküdtek, összegyültünk az öreg
szobájába, a nagy kandalló elé s ott beszélgettünk.</p>
<p>Néha vendége is érkezett az öregnek: vagy a városból vagy
vidékről. Olyankor sütöttünk-főztünk erősen. Volt úgy, hogy a papok
el voltak foglalva s az öreg tisztogatta a répát, vagy vágta a fát,
vagy forgatta a nyársat. Vacsora után én a szentek legendáiból
olvastam föl; Gád pap szép bariton hangon zsoltárt énekelt, végül
az öreg püspök történeteket mondott az ő angolországi éleményeiről,
vagy pedig a többi mondott anekdotákat a papi életből.</p>
<p>És én abban a boldog jómódomban szerencsétlennek éreztem
magamat.</p>
<p>Mert tél volt, mikorra fölkelhettem az ágyból s <span class=
"pagenum"><a name="Page_245" id="Page_245">-245-</a></span> az erőm
lassan tért vissza. A térdem begyógyult, de nem akart hajolni. Még
ha elbocsátottak volna is, lehet-e lovagolni rossz lábbal? S még ha
lehetne is lovagolni, hogyan merészkedjék át az ember azon a sok
farkas-csordán, a mely azon a télen a vidéket elárasztotta.</p>
<div class="figcenter" style="width: 432px;"><a href=
"images/i018hq.jpg"><img src="images/i018.jpg" alt=
"Mintha a világ minden farkasa odagyült volna," title=
"Mintha a világ minden farkasa odagyült volna," /></a>
<p class="caption">Mintha a világ minden farkasa odagyült volna,
annyi volt a farkas.</p>
</div>
<p>Mintha a világ minden farkasa odagyült volna, annyi volt a
farkas. A levegő ragadozói is hihetetlen mennyiségben kóvályogtak a
magasban. Sasok, kányák, hollók. Az ember egyebet se hallott, csak
károgást.</p>
<p>Hallottam beszélni, hogy kezdetben a püspök el akart temetni
minden halottat.</p>
<p>A város jámborai ki is mentek valami ötszázan ásóval, kapával,
azután másnap visszatértek.</p>
<p>Az egyik százhatvanötezer halottat olvasott meg, a másik még
többet s a levegő oly irtózatosan romlott volt, hogy nem lehetett
benne megmaradni.</p>
<p>Áldott legyen az Isten, a ki a farkast, hiénát, hollót és szelet
teremtette!</p>
<p>De hogyan induljak én ilyen világban útnak!</p>
<p>Szomorú voltam szüntelen s örültem, ha olyan munkám akadt, a
mely feledtette velem a hun képeket. Néha azonban olyan erővel
rohant meg a hazatérés vágya, hogy kész lettem volna hajadon fővel
gyalog neki indulni a világnak.</p>
<p>A püspök sokszor faggatott, hogy mért búsulok? Mi bajom van
nála? Ha nem tetszik a szegényes asztal, szivesen főzet többet; ha
ruha kell, szóljak; ha külön szoba kell, berendeztet egyet.</p>
<p>Akkor aztán elmondtam neki az Emőkével való történetemet.</p>
<p>Szótlanul hallgatta végig, aztán a fejét ingatva felelt:</p>
<p>– Különös, hogy ilyen tanult, okos ember, mint te vagy, ennyire
rabja tud lenni egy tanulatlan, oktalan leánynak. Hiszen én is
voltam fiatal ember és cselekedtem bolondságokat leányokért:
másztam falat, átúsztam folyót, álldogáltam hideg éjszakán olyan
<span class="pagenum"><a name="Page_246" id=
"Page_246">-246-</a></span> ablakok alatt, a melyek mögött a leány
vidáman hortyogott, de már az életemet nem tettem volna tányérra,
hogy odanyújtsam a leányoknak névnapi ajándékul.</p>
<p>Elhiszem, gondoltam, de azok között a leányok között egy se volt
Emőke.</p>
<p>– Át kell ezen esni, mint a fogzáson, – folytatta. – Az a leány
a télen már úgyis férjhez megy s mikorra hazajutsz innen, talán már
szoptat is.</p>
<p>Erre keserves sírásra fakadtam. Lefeküdtem a földre s átkoztam
azt az órát, a melyben a halál kieresztett a markából.</p>
<p>Az öreg megijedt. Szentelt vízzel mosta a halántékomat. A
fejemet az ölébe vette és vigasztalt, mint valami anya.</p>
<p>– Szegény fiú, – mondotta – mily nagy a te bánatod és mily nagy
a te éretlenséged! Lásd, én feleséges ember voltam és hat évig
boldog házasságban éltem. Végtelen volt a mi szeretetünk. Hanem
hogy mindig imádkoztunk, azt mondottuk: tetszőbb lenne a jó
Istennek, ha én pap lennék, ő meg apácza. És így is történt.
Elváltunk egymástól: én püspök vagyok: ő apácza. De azért
szeretettel gondolunk egymásra mindennapon.</p>
<p>Ez a história annyira bizarrnak tetszett nekem, hogy
keserüségemben is elmosolyodtam.</p>
<h2>LV.</h2>
<p>Tavaszszal, amint elment a hó, a pestis újra megjelent a
városban. Eleinte öt-tiz halott naponkint, később
húsz-harmincz.</p>
<p>A püspök husvét napján fölszentelt engem papnak, hogy legyen, a
ki segítsen gyóntatni, temetni.</p>
<p>Én belenyugodtam, hogy pap leszek. Emőke a régi édessége,
tündérképe maradt a lelkemnek, de mit használ, ha visszatérek is, –
gondoltam – én a csatában vitézül harczoltam, de fejet nem vittem a
<span class="pagenum"><a name="Page_247" id=
"Page_247">-247-</a></span> táborba a rovók elé. Hát ha lesz is
tanum rá, hogy gyáván nem viseltem magamat, Csáth legföljebb
fölszabadít a rabságból, de se vagyont nem kapok, se méltóságot
olyat, hogy Emőkét megkérhetném. Ott hányt-vetett ember vagyok, itt
a kezemet csókolják, úrnak neveznek, csöndes, nyugalmas az életem s
remélhetem, hogy hamar püspök leszek, mert hiszen ezen a vidéken
nálamnál képzettebb ember nem akad.</p>
<p>Hanem a pestis! Át kell rajta jutni.</p>
<p>Mikor már húsznál többen haltak naponkint, nem adtuk föl többé
az utolsó kenetet, nem győztük. A paptársaink részint meghaltak,
részint a hegyek közé vonult lakossághoz mentek. Mert valami ezren
ott maradtak a hegyek között, a hova Atilla elől menekültek s nem
mertek hazatérni. Utoljára csak hárman maradtunk. A püspök már
szakácsot és cselédeket tartott, hogy a házzal ne legyen dolgunk,
de még úgy se győztük.</p>
<p>Májusban már ötven-hatvan-hetven halottunk volt. naponkint. A
csatatér halottai megmérgezték a levegőt s a haldoklók lehelete
megmérgezte a fönnjárókat. Volt olyan ház, hogy az egész család
kipusztult belőle. Volt olyan utcza, hogy nem maradt benne két
lakó.</p>
<p>De juniusban mégis csökkent valamit a halál ereje: szépen
szállottunk visszafelé.</p>
<p>Már csak ketten voltunk az öreg pappal, a jó zsoltárost is
elvitte a csoma. A halottakat a templom elé hordták. Ott adtuk föl
a generális bűnfeloldozást s onnan temettünk minden második
órában.</p>
<p>Egy juliusi napon gazdag polgár halt meg. A püspök örömmel
ujságolta, hogy a polgár reám hagyta minden vagyonát.</p>
<p>– Áldassék az Úr neve, – mondotta az öreg – mennyi jót teszel te
ebből!</p>
<p>Másnap megnéztük a hagyatékot: egy szép emeletes ház, három
paripa, tömérdek kép, szép fegyverek, bútorok és hétszáztiz arany.
<span class="pagenum"><a name="Page_248" id=
"Page_248">-248-</a></span></p>
<p>A pénzt átadtam a püspöknek, hogy tegye el a szegények ládájába;
a házat és benne levő holmit meg átadtam a város birójának, hogy
veresse dobra, ha majd a pestis megszünik.</p>
<p>Hanem mikor a három paripát megnéztük, nekem csak megdobbant a
szivem. Sok ideig nem tudtam szóhoz jutni.</p>
<p>Aznap este, mikor a püspök elaludt, kimentem a házból. Mentem
egyenesen a város birójához és megzörgettem az ablakát:</p>
<p>– Kelj föl uram, és hozd az én házamnak a kulcsát.</p>
<p>Kijött félig öltözetlenül, ijedten:</p>
<p>– Mi történt?</p>
<p>– Még az éjjel Párisba kell mennem. Az öreg papokat kért és nem
adtak. Néhány noviciust hozok. Holnap délutánra itt leszek.</p>
<p>Bementem a szobába és magamhoz vettem a fegyverek közül egy
kardot, lándzsát és egy íjjat. A nyakamba tarsolyt akasztottam. A
ruhámat kicseréltem egy bársonyból való meggyszínű ruhával, a
sarumat térdig szíjjazható ünnepi saruval. A sarun aranysarkantyú
volt. Rajta hagytam. Sarkantyú nélkül nem lehet lovagolni.</p>
<p>A biró nem csodálkozott az öltözetemen: a vidék tele volt
farkassal.</p>
<p>Kiválasztottam a legjobb paripát és czo föl sárga! köd előttem,
köd utánam!</p>
<h2>LVI.</h2>
<p>Sárguló ősz volt, mikor sok hányódás után elérkeztem a
Balatonhoz, s estére a Duna partjára, a hol a kürtömmel jelet
fujtam.</p>
<p>Néhány percz mulva jött a dereglye. Egy öreges ember állt
benne.</p>
<p>A Duna közepén egy akkora kis zátony feketélt, mint <span class=
"pagenum"><a name="Page_249" id="Page_249">-249-</a></span> egy
bivaly háta. Abba ütközött a dereglye. Az öreg kilépett és az íjját
fölvonta és kiáltott:</p>
<p>– Ki vagy és mit akarsz?</p>
<p>– Hun vagyok, mint te és haza utazok.</p>
<p>– Miért jöttél haza?</p>
<p>– Mert kedvem tartotta, – feleltem boszúsan.</p>
<p>– De az apád ragyogóját: nem addig van a! Nem tudod-e, hogy
beléd ereszthetem a nyilamat?!</p>
<p>– Már mér eresztenéd belém?</p>
<p>– Mert hitvány szökevény vagy!</p>
<p>– Megálljunk, – mondottam – úgy látom nem értjük egymást. Én a
katalaunok földjéről jövök, a tavalyi csatából.</p>
<p>Erre az álla leesett.</p>
<p>– Hát nem a római hadjáratból jösz?</p>
<p>– Nem. Ott van a had mostan?</p>
<p>– Ott.</p>
<p>Erre meg nekem esett le az állam.</p>
<p>A hun újra beleállt a dereglyébe s hozzám evezett. Vizsgálódva
nézte a ruhámat aztán az arczomat.</p>
<p>– Átviszlek, – mondotta – de magad lásd a végét.</p>
<p>– Mért?</p>
<p>– Mert hazudol.</p>
<p>Nem feleseltem vele. Tovább mentem volna, de a lovam fáradt
volt. Meg kellett hálnom a révészeknél.</p>
<p>A vacsoránál összebarátkoztunk, mert sok olyant beszéltem a
csatáról, a mit nem tudtak. Mikor aztán megnyertem őket, én
kérdezősködtem:</p>
<p>– Mikor indult el Atilla Itáliába?</p>
<p>– Alig hogy hazaért. Csak éppen pihent egypár hetet, meg a
lovakat erősítette. A mint a tél mérge elmult, azonnal
megindult.</p>
<p>– Hát Csáth élve jutott-e haza?</p>
<p>– Élve, – felelték.</p>
<p>Aztán a városi emberekről kérdezősködtem, de nem tudtak semmit.
A révészek és határőrök többnyire ugorok. Van köztük rokkant hun is
itt-ott. Örökké a <span class="pagenum"><a name="Page_250" id=
"Page_250">-250-</a></span> vizen élnek s halászat, vadászat a
foglalkozásuk. Minden száz lépésre van egy nádkunyhó. Az egész
Hunország így van őrökkel körülkerítve.</p>
<p>Másnap jókor reggel útnak indultam, s estére már elém
tündököltek Atilla fapalotájának a tornyai.</p>
<p>Micsoda zavaros érzések hánykolódtak bennem, le nem írhatom.
Szívem égbeszállón repdesett, de az aggodalom is elém sötétlett
szüntelen. Meglátom hát Emőkét, meglátom az én álmaim virágát,
meglátom talán még ma. De jaj nekem, ha más karjára borultan
találom! Ne add Istenem, hogy megérjem azt a napot, a melyen
nagyságos asszonynak kell őt szólítanom!</p>
<p>Végiglovagoltam a város nagy utczáján. Micsoda csöndes, néptelen
város ez mostan! Csak asszonyok és gyermekek lézengenek benne.</p>
<p>A királyi palota előtt mégis látok lóháton ülő fegyveres
embereket. A királyi asszonyok őrsége az: béna harczosok, öreg
közhunok, betegen honn maradt testőrök, meg Atilla cselédségének a
kétharmada.</p>
<p>Szorongó szívvel lovagolok be a kapun. A cselédek, rabok bámulva
néznek reám, de olyan hidegen, mintha idegen volnék.</p>
<p>– Jó estét, Uzura! – kiáltom az ajtónállónak.</p>
<p>Uzura elejti a dárdát.</p>
<p>– Egeknek ura! – ordítja. – Te vagy, Zéta?</p>
<p>– Persze, hogy én vagyok!</p>
<p>Az ember beüvölt a házba:</p>
<p>– Zéta jött meg!</p>
<p>S úgy megölel, mintha fia volnék.</p>
<p>A cselédek, rabok is kirobognak. Mikorra leszállok a lóról, már
egy leány a nyakamat öleli és sírva csókolgat.</p>
<p>Nézem, hogy ki az? Hát Dsidsia. Alig ismerek rá, úgy
megnőtt.</p>
<p>De a többi is szivesen ölel meg; a kezemet szorongatják.
Egyszerre hatan is kérdezik, hogy hogy vagyok, nem haltam-e meg?
<span class="pagenum"><a name="Page_251" id=
"Page_251">-251-</a></span></p>
<p>Aztán tolnak és ragadnak föl az öreg úrhoz, Barakonyhoz.</p>
<p>A két gyerek is örömmel siet hozzám s én engedelmet kérek, hogy
megcsókolhassam az arczukat.</p>
<p>Csak egyet nem látok, a kit legjobban szeretnék látni. Szívemet
annyira veri a rossz sejtelem, hogy csak hebegve tudok az
asszonyomnak és az öreg úrnak felelgetni.</p>
<p>Végre nagy szorongással megkérdezem:</p>
<p>– Egészségesek mindnyájan?</p>
<p>– Mindnyájan, Zéta.</p>
<p>– A ki-kisasszony is?</p>
<p>– Az is, Zéta.</p>
<p>– És nem be-beteg a ki-kisasszony?</p>
<p>– Nem, Zéta. Vadászni ment ki Rika nagyasszonynyal. Holnap
bizonyosan elhivat a nagyasszony, mert megsiratott téged. Az uram
azzal jött haza, hogy csoma ragadt rád, meghaltál.</p>
<p>Fél teher leesett rólam. Ha Emőke asszony volna már, Csáthné
bizonyára nem azzal felelt volna, hogy a kisasszony vadászni van,
hanem azzal, hogy nem kisasszony az már hékás, stb.</p>
<p>– Hát a nemzetes úrnak nem esett baja a harczban? – kérdeztem
szórakozottan. – Én azt gondoltam: ő halt meg.</p>
<p>– Dehogy halt. Nem szokott az meghalni, – felelte az asszony
nevetve.</p>
<p>– És sokáig odamarad-e? Nem gondolod-e, asszonyom, hogy jó
lenne, ha talán utána mennék?</p>
<p>– Mész a pokolba, – felelte az asszony. – Hiszen ősz van.
Mikorra odaérnél, jönnek haza.</p>
<p>– És az én vitézségemről szólt-e az uram valamit?</p>
<p>– Nem, Zéta. Azt mondja, hogy mindjárt a harcz elején elvesztél
a szeme elől.</p>
<p>Ez elszomorított. Nem volt kedvem tovább beszélgetni. Egy napi
pihenőt kértem, azután parancsoljanak, a mit akarnak.</p>
<p>A konyhában azon az estén nagy ünnep volt. <span class=
"pagenum"><a name="Page_252" id="Page_252">-252-</a></span> A rabok
és a cselédek mind begyültek, hogy a szavamat hallgassák.</p>
<p>Rába asszony palacsintát sütött és bort rakott az asztalra. A
saját karosszékébe ültetett és <i>kedves fiamnak</i> nevezett.
Dsidsiát mellém ültették, a mitől nekem ugyan viszketett az orrom s
a boszúságomat még fokozta az, hogy a leány ünnepi ruhába
öltözötten ült be s őszi rózsákból való csokrot tett elém egy
bögrében.</p>
<p>Hát én aztán elmondtam nekik mindenféle hányodásomat, a csatát,
a megmenekülésemet. Megmutattam nekik a térdem sebét, a fejem
sebét, s ők bámultak nagy áhitattal.</p>
<p>– No, – azt mondja Gyöngyi cseléd – nem hiába imádkozott érted
Dsidsia.</p>
<p>– Miért imádkozott? – feleltem vállat vonva. – Mije vagyok
Dsidsiának és mim ő énnekem?</p>
<p>És ekkor a leányhoz fordultam:</p>
<p>– Egyáltalában nem értelek, Dsidsia. Hiszen jó, jó, hogy
érdeklődöl a sorsom iránt, de az mégis illetlen cselekedet volt
tőled, hogy mikor megjöttem, úgy ugrottál a nyakamba, mintha tudja
az Isten, micsoda módon megilletne ez. Az ilyesmit kerüld jövőben,
mert félreértésekre szolgáltatna okot. És te most már nagy leány
vagy, vigyáznod kell a jó hírnevedre is.</p>
<p>Dsidsia hátradőlt a széken. Az arcza elszíntelenedett.</p>
<p>Én azonban mintha meg se láttam volna. Az asztalra csaptam:</p>
<p>– A tyúkom, a kis fekete ördög, megvan-e még?</p>
<p>A cselédek nevettek s Uzurára néztek.</p>
<p>Uzora elvörösödött.</p>
<p>– No, mi az?</p>
<p>– Hát – mondja végtére Rába asszony – Uzura föláldozta a te
emlékedre. Mikor hallotta, hogy meghaltál, agyoncsapta s elégettük,
hogy a másvilágon is tyúkod legyen. <span class="pagenum"><a name=
"Page_253" id="Page_253">-253-</a></span></p>
<h2>LVII.</h2>
<p>Másnap délelőtt csakugyan hivatott a királyné.</p>
<p>Én már akkorra készen is álltam a megjelenésre. A szolgák
versenyeztek abban, hogy a katalauni ruhámat minél fényesebbé
tegyék. A szíjjakat sárga festékkel kenték be, a bársonyt
kikefélték, a rézgombokat ragyogóra dörzsölték; a hol szakadás
volt, megvarrták, szóval mikorra én fölébredtem a régi szobámban,
már akkor hozták a ruhát.</p>
<p>Az asszonyom is kitett magáért: szép széles bársony gallért
adott, szinte vállig érőt. Mikor azt is föltettem, általános
vélemény volt a házban, hogy bujdosó királyfinak nevezhetem magamat
bármely idegen előtt.</p>
<p>Én a szép ruhát mindig szerettem. Ez az egy női vonás
kiirthatatlan maradt bennem. Ha magamnak kellett is mosnom, de volt
mindig fehér ruhám, s illatszert is mindig tudtam szerezni. De soha
olyan gangosan nem raktam a lábamat, mint akkor, a mikor hosszú
távollét után újra megjelenhettem Emőke előtt.</p>
<p>Kicsit mégis aggódtam: az arczom valamennyire megváltozott:
szakálam nőtt, fekete és bolyhos. A rabok és cselédek azt mondták
ugyan, hogy szakálasan szebb vagyok, de mit mond Emőke? A
bajuszomat hunosan hegyesre pödörtem. A hegyes bajusz hősiesre
szépíti az arczot. Talán mégis tetszeni fogok.</p>
<p>Hát bementem a királynéhoz. Széles karimájú süveg a kezemben,
kard az oldalamon, aranysarkantyú a sarumon, cseresnyeszínű nadrág,
megyszínű dolmány, széles kihajtott kékszínű bársonygallér; a
vállamon ezüstlánczon lógó arasznyi elefántcsont-kürt. Valóban nem
cseréltem volna ruhát sok kóczos királyfival.</p>
<p>Mikor a szolga elrántotta az ajtó kárpitját, én büszkén léptem
be, mint valami elátkozott herczeg. Pillantásom végigfutott a
nőkön. Voltak valami húszan. <span class="pagenum"><a name=
"Page_254" id="Page_254">-254-</a></span> Emőke is köztük
pirosvirágú fehér ruhában, a haja hátul egy ágba fonottan, mint
régen. Csak egy pillantást vethettem reá, de azzal is láttam, hogy
semmitse változott. Egy kenderszőke nőre próbáltak fehér-kék új
ruhát. Mikor én beléptem, szinte megrándultak a meglepődéstől:
bizonyára azt gondolták, hogy valami ismeretlen úr lépett be
hozzájok.</p>
<p>De én már akkor mélyen meghajoltam, s féltérdemre ereszkedve
vártam a királyné megszólítását.</p>
<p>– Teremtő Isten! – szólt a királyné a kezét összecsapva, – te
vagy-e, Zéta? Hogy megijesztesz bennünket!</p>
<p>– Bocsánatot kérek, felséges asszonyom, nincs más ruhám csak ez,
a melyben jöttem. Alázatomat és szolgálatra való készségemet
méltózzál látni ebben a ruhámban is.</p>
<p>– Jer közelebb! Leányok, hagyjátok abba a munkát! Nézzétek,
micsoda nyalka legény lett ez a fiú! Zéta, beszélj nekem sokat!
Mindent! Az a hír jött, hogy meghaltál. Én is megsirattalak.</p>
<p>– Köszönöm, felség, – feleltem meghatottan. Ha ezt tudtam volna
azokban a nehéz óráimban, megvigasztalódva éreztem volna
magamat.</p>
<p>A királyné leült a kerevetre, s félkönyékre támaszkodva,
mosolyogva nézett reám.</p>
<p>A többi nő köréje telepedett a szőnyegre. A kenderszőke idegen
leány a lábához ült, s hidegen vizsgált végig. Emőke hímzett párnát
tett maga alá, s háttal a királyné kerevetének támaszkodott. És
talán ő is mosolygott. Nem tudom bizonyosan, mert nem mertem reá
nézni. De éreztem, hogy mindenkinek kedves vagyok és ez jólesett
nekem.</p>
<p>Nem szoktam elfogódni; ritka ember az, a kinek a tekintete
megzavar, de akkor, hogy újra láthattam Emőkét, s éreztem, hogy a
szeme rajtam pihen, a szivem reszketett, jobb szerettem volna
hallgatni.</p>
<p>Ott álltam előttük, s nem tudtam, hol kezdjem.</p>
<p>– Felséges asszonyom, – mondottam zavartan, – <span class=
"pagenum"><a name="Page_255" id="Page_255">-255-</a></span> nem
tudhatom, mi érdekel és mennyi a sok történetből, a melynek
szemtanúja voltam…</p>
<p>– Minden érdekel, minden. Hozzatok neki széket, vagy ülj le a
szőnyegre. Hiszen ebben a ruhában olyan feszes vagy, mintha újévi
köszöntőt akarnál mondani. Dobd a sarokba azt a süveget és ne
ünnepieskedjél.</p>
<p>Én hát leültem közéjük a szőnyegre. A süvegemet letettem. Hogy
mindnyájan barátságosan és mosolyogva néztek reám, csillapult a
zavarom. Láttam, hogy gyermekek között vagyok, – mert a nők, mikor
vidámak, mindig gyermekek, tíz éves gyermekek, – csak az Emőke
tekintete nyomott édesen.</p>
<p>– Felséges asszonyom, mondottam, – ha rám bízod teljesen az
elbeszélést, attól tartok, hogy hosszadalmas leszek és végtelenül
unalmas, mert a te körödben, felséges asszonyom, úgy érzem magamat,
mintha a mennyországban volnék. Hát hol kezdjem?</p>
<p>– Itt a város végén, mikor lóra ültetek, azután elmondod az
utazást, a csatát és minden hányódásodat.</p>
<p>Egy pajkos szemű hun nő hozzátette:</p>
<p>– És azt a részt mondod el legbővebben, a mit el akarsz
hallgatni.</p>
<p>Erre mindnyájan nevettek, csak a kenderszőke leány nem
nevetett.</p>
<p>Később tudtam meg, hogy a tréfás nő Écska királyné, a
kenderszőke leány meg nem tud még jól hunul: germán nő. A neve
Ildikó.</p>
<p>– Hát ott kezdem, a hol parancsolod, felséges asszonyom. Hajnal
volt, mikor fölültünk a város szélén, s a főpap megáldott
bennünket. Mindnyájan búsak voltunk, mert egyikünk se tudta, hogy
vissza fog-e térni ebbe a városba, vagy pedig a lelkek országába
utazik. A király is bús volt. Azt hiszem, könnyet láttam a szemében
csillogni.</p>
<p>– Csalódtál, – szólt Rika asszony. – A király mindig búsnak
látszik és ha sírna is, könny nélkül sírna. <span class=
"pagenum"><a name="Page_256" id="Page_256">-256-</a></span></p>
<p>– Lehet, – feleltem meghajolva, – lehet, hogy én könnyeztem, s
azért láttam mindenkit könnyezőnek.</p>
<p>Tekintetem átfutott Emőke arczán. Nézett reám pillantás nélkül
való gondolkodó nézéssel. Ennek a leánynak is olyan az arcza, mint
Atilláé: el nem árulja, mi van belől.</p>
<p>– Nem történt velünk semmi különös az úton. Mentünk a Duna
völgyében, míg csak ki nem tavaszodott. A seregek előttünk jártak,
s földúlták a római városokat. Dúltak először Pannóniában, aztán
mindenütt a Duna mentén. Az első említésre méltó valami, a mi sok
beszédet keltett, egy posványon való átkelésünkkor történt. Ahogy
mentünk a nád között, egyszercsak kisuhan a nádasból egy rongyos,
sovány vénasszony. A szeme, mint az őrülteké, ki van karikásodva.
Sovány karjain smaragd szín zöld vizes foszlányok lógnak. Mikorra
megkaphatnánk, ott terem a király előtt. Megragadja a lova kantárát
és germán nyelven így üvölt: – <i>Vissza Atilla! Vissza!</i> –
Elrántják a király elől és ellökdösik. Ő belemerül a mocsáros vízbe
és eltünik a nád között.</p>
<p>A hallgatóságom elsápad. Látom, hogy Emőke is.</p>
<p>– Azután más ilyen baljóslatú jelek következnek, – folytatom. –
Egy helyen meg remete ember lép ki a sziklák közül és ezt kiáltja:
<i>Tudom, ki vagy. A világ pörölye vagy te! Föld megrendül, a hová
lépsz és a csillagok lehullanak, a hol a kürtödet megfuvod, de tudd
meg, hogy a hogyan Isten kibocsátott erre a világra, ép úgy vissza
is fog szólítani téged!</i> – Azzal eltünt.</p>
<p>– Mily ostobák a jósok mindenütt, – mondotta Rika királyné. – Ég
és föld, minden, szerencsétlenséget jósolt Atillának és hát mi lett
a vége?</p>
<p>– Én nem tudom, felséges asszonyom. Én ott maradtam a
csatatéren.</p>
<p>– Az lett a vége, hogy ősz utolján hazajött egészségesen,
gazdagon. Egy csomó királyfit és királyleányt <span class=
"pagenum"><a name="Page_257" id="Page_257">-257-</a></span> is
hozott tuszul, hogy a napnyugoton lakó nemzetek hívei maradjanak.
Nézd ezt a csodás szép leányt (Ildikóra mutatott). Ezt is
napnyugotról hozta. Királyleány és kedves.</p>
<p>Ezt mondva, magához ölelte Ildikót és megcsókolta.</p>
<p>Én aztán elmondtam nekik a csatát. Mikor azt a jelenetet
festettem, amint Atilla meztelen karral a küzdők élére áll, a
lélekzetüket visszafojtva hallgattak, s minden nő szeme ragyogott.
De én csak Emőkét bámultam, a kinek az arczát addig változatlannak
ismertem. Kipirultan, égő szemmel nézett reám. Látszott rajta, hogy
az elbeszélésem magával ragadja a lelkét.</p>
<p>Gondoltam, ez a pillanat alkalmas arra, hogy a magam
hőstetteiről is beszéljek, de a kárpit megnyilt és a szolga
jelentette, hogy Atillától küldött érkezett.</p>
<p>A nőket, mintha villámütés érte volna, fölugráltak.</p>
<p>– Gyászban? – kérdezte Rika asszony.</p>
<p>– Nem, asszonyom, jó hirekkel jött.</p>
<p>– Ereszd be. S tüstént menjetek a tiszttartómért.</p>
<p>A követ, Igar hun vitéz portól lepetten lépett a szobába s
térden állva nyújtotta át Atilla levelét.</p>
<p>– Mi hírt hoztál? – kérdezte a királyné. Rómában vagytok-e
már?</p>
<p>– Nem, felséges asszonyom, – felelt Igar. Róma maga jött
elénk.</p>
<p>– Nem értelek.</p>
<p>– A római pápa, a keresztény világ legnagyobb ura ünnepi ruhában
jött elénk, s a király lábához borulva könyörgött, hogy kimélje meg
a várost.</p>
<p>– És?</p>
<p>– Jövünk visszafelé.</p>
<p>Rika asszony toppantott:</p>
<p>– Miért kimélte meg? Be kellett volna ülnie a római birodalom
trónusába.</p>
<p>A szeme szikrázott. A termete megnyúlt. Ah, hogy megváltozott az
az asszony! Igazán királyné volt. <span class="pagenum"><a name=
"Page_258" id="Page_258">-258-</a></span> Akkor értettem meg, hogy
Atilla nála aczélozza a lelkét.</p>
<p>De ez csak egy pillanat volt: villámlobbanásnál felfedezett
ismeretlen vidék. Azután a nő a földre nézett, s megváltozott
hangon kérdezte:</p>
<p>– Nem állt ellen senki?</p>
<p>– Nem, asszonyom. Ki merne nekünk ellenállani?</p>
<p>– Aéciusz?</p>
<p>– Aéciusz az őszszel azt híresztelte, hogy a katalauni mezőn ő
lett a győző. A győző azonban sehol sem látható, ellenben a
legyőzött a világ legnagyobb városát igázza le és alázza
adófizetővé.</p>
<p>– Hát semmi csata nem volt?</p>
<p>– Nem asszonyom. A mint Akvileját letörtük, az egész Itália a
lábunkhoz esett. Ezer szekérnél több kincset hozunk haza.
Megmérhetetlen sok selyem, bársony, edények, képek, arany, ezüst
jön és fiatal raboknak szép nagy serege.</p>
<p>– A csoma nem dühöng?</p>
<p>– De nagyon. Azt hiszem, a király azért is nem ment Rómába, mert
az emberek hullanak.</p>
<p>– De neki nem volt baja?</p>
<p>– Nem, hálistennek.</p>
<p>– Mondd csak, – kérdezte Écska királyné, – milyen ember az a
pápa? fiatal? szép?</p>
<p>– Vén, sovány ember, felelte a követ, – ránczos orrú és ijedt
arczú.</p>
<p>A tiszttartó megérkezett. A királyné bevonult vele és Écskával
egy belső szobába, hogy fölolvastassa a levelet.</p>
<p>Azalatt mink a nagyteremben csöndesen voltunk. A nők susogtak.
Nekem nem volt kivel beszélgetnem. Mikor senkise nézett rám, Emőkén
pihent a szemem; mikor rám nézett valaki, Igarra fordítottam a
tekintetemet.</p>
<p>Emőke szólott Igarnak:</p>
<p>– Apám egészséges?</p>
<p>– Egészséges, kisasszonyom. <span class="pagenum"><a name=
"Page_259" id="Page_259">-259-</a></span></p>
<p>– Nekünk is hoztál izenetet?</p>
<p>– Csak szóban.</p>
<p>– Átadhatod nekem.</p>
<p>– Csak annyit mondott, hogy egészséges és hogy az úrfiaknak
éretlen gyümölcsöt ne adjanak.</p>
<p>Emőke egy fejbólintással megköszönte a tudósítást, aztán a
kerevetre ült s Ildikó nyakát átölelte; arczát az arczához szorítva
mondotta:</p>
<p>– Ugy-e szép ez a leány, Zéta? Láttál e ennél szebb leányt?</p>
<p>– Láttam, kisasszony.</p>
<p>– Ugyan hol?</p>
<p>– A Tisza partján, kisasszony, lóháton, vadgalambszínű ruhában,
fátyolosan.</p>
<p>Megcsókolta Ildikót és egykedvű arczczal fordult a
leányokhoz.</p>
<h2>LVIII.</h2>
<p>Rába asszony nekem megint átadta a szobáját. Abban a vastag
teremtésben gyöngéd szív lakozott. Nem tudom, mivel nyertem meg őt.
Talán avval, hogy egyszer a cselédeknek kozmás kását adott, s azok
reá támadtak, majdnem megverték, én azonban megvédelmeztem:</p>
<p>– Mindegy az, ha kozmás is, mondottam. Rába asszony nem
akarattal kozmásította el. Azután lássátok, ha a disznóknak vetjük,
Raba asszonyt megszidják.</p>
<p>A cselédek elhallgattak. Rába asszony meg azóta fiamnak
nevezett.</p>
<p>Még fáradt voltam az úttól. Megkértem az öreg mindenest, hogy ne
osszon rám dolgot még azon a napon. Hát ebéd után befeküdtem a
szobámba.</p>
<p>Jó kis hüvös szoba volt az. A falát egy hervadt koszorú
ékesítette. Emőkéé volt az a koszorú, valami nászünnepen. Mikor
kidobták, én fölvettem és a nyoszolyámmal szemben fölakasztottam a
falra. <span class="pagenum"><a name="Page_260" id=
"Page_260">-260-</a></span></p>
<p>Az volt az egyetlen dísze a szobának. A fal többi részén a
szakácsasszony kivasalt szoknyái lógtak, s keményítő-illattal
lakták a szobát.</p>
<p>Még jóformán el se aludtam, hallom, hogy a fakilincs halkan
megkattan. Az ajtó megnyílik és Dsidsia néz be félénken.</p>
<p>– Alszol?</p>
<p>– Nem. Mit akarsz, Dsidsia?</p>
<p>Halvány volt kissé és komoly.</p>
<p>Belépett és megállt előttem, mint az iskolásleány a tanítója
előtt.</p>
<p>Milyen nagy ez a leány! hogy megnőtt! – gondoltam. Mikor
elmentem, még gyermek volt, most tisztes hajadon; nyulánk és
kebles. Az arcza is megtelt. A cselédek pajkosan kisasszonynak
nevezték. Az Emőke viselt ruháit hordta, s én talán azért is
gyűlöltem őt.</p>
<p>– Beszélni szeretnék veled, – mondotta aggodalmasan.</p>
<p>S állt az ajtó mellett, ujját az arczára téve, – mintha attól
tartana, hogy kikergetem.</p>
<p>Egy foszlott szalmaszék volt a szobában. Arra intettem:</p>
<p>– Ülj le.</p>
<p>Leült. A szoba nem volt nagy: akaratlanul is úgy ült, hogy épen
az ágy elé ült.</p>
<p>– Beszélj, – mondottam unatkozva.</p>
<p>– Csak azt akarom kérdezni, – szólt rebegő hangon, – hogy mit
vétettem én neked? Miért gyülölsz te engem?</p>
<p>– Én?</p>
<p>– Nem megszégyenítettél-e tegnap húsz ember előtt? Oh, azt
hittem: kiég a két szemem!</p>
<p>– Magad szégyenítetted meg magadat, jó leány. Furcsádon furcsa,
hogy kérdőre vonsz engem, mint valami bíró. De ám legyen. Nincs
ember a földön, a kinek én a szeme közé ne mernék nézni.</p>
<p>– Nem kérdőre vonás ez, Zéta, csak alázatos <span class=
"pagenum"><a name="Page_261" id="Page_261">-261-</a></span> kérdés.
Tudni szeretném, mivel bántottalak meg, hogy magamat igazoljam és
hogy máskor azt a hibát el ne kövessem.</p>
<p>A leánynak ez az okos felelete meglepett.</p>
<p>– Örülök, – mondottam, – hogy ilyen értelmes vagy. Így legalább
könnyen tisztázhatjuk az ügyünket. Szép volt és jólesett nekem,
hogy olyan szívesen fogadtál, mikor hazatértem, de túlság volt
benne. Ha örül is az ember, mérsékelnie kell magát. Mit szólnál
arra, ha Atilla megjön és én örömömben a nyakába rohannék és
megcsókolnám.</p>
<p>– Te nem vagy Atilla. És én mindig… testvéremnek… éreztelek.</p>
<p>– Köszönöm. De látod, az emberek nem tudják, mit érzel, s
félremagyarázhatnak. Erre se neked nincs szükséged, se nekem.</p>
<p>A kezét az arczára tette. Láttam, hogy sír.</p>
<p>– Nem akartam neked fájdalmat okozni, Dsidsia. Mit is beszélsz
testvéri érzelmekről. Te is rab vagy. Én is rab vagyok. A sorsunk
szomorú. Beszélj inkább arról: hogyan éltetek a másfél esztendő
alatt, a míg én odavoltam. Mit szólt a gazdám, mikor megjött?</p>
<p>Dsidsia letörölte a könnyeit.</p>
<p>– Azt mondta, hogy akkor látott utoljára, mikor a harc
megkezdődött.</p>
<p>– És a vitézségemről nem beszélt?</p>
<p>– Nem. Csak azt mondta, hogy a sebesültek között láttak
utóljára, de te nem sebes voltál, hanem csomás.</p>
<p>– És a gazdám halottnak hitt?</p>
<p>– Annak.</p>
<p>– És sajnált? Mit mondott rólam?</p>
<p>– Azt mondta, hogy kár érte: sok szép mesét tudott és igen ügyes
fiú volt; az új pajzsomat vele akartam kiczifráztatni.</p>
<p>– Hát az asszony, hogyan sajnált?</p>
<p>– Az meg azt mondta, hogy bolondság az ilyen rabot elvinni a
háztól. Senkise tud ilyen szépen meghajolni, <span class=
"pagenum"><a name="Page_262" id="Page_262">-262-</a></span>
köszönni, beszélni. Az ilyen rab ékessége a háznak, mint a
selyemkárpit. Igen megszidta az urát, hogy téged elvesztett.</p>
<p>– És a kisasszony mit szólt? – kérdeztem ásítva.</p>
<p>(Oh, hogy tud az ember ásítani, mikor akar!)</p>
<p>– Semmit.</p>
<p>– Hát ő nem sajnált?</p>
<p>– De sajnált. Igaz, egyszer azt mondta, hogy aszongya: talán
jobb neki így.</p>
<p>Perczekig tartó csend következett. Elfelejtettem, hogy Dsidsia
ott van. Szavai forgószélként kerengtek a lelkemben.</p>
<p>– Nem kérdezel-e többet, szólalt meg végre. – Engem nem
kérdezel-e?</p>
<p>És szinte hallottam a szíve dobogását.</p>
<p>– Nem, – feleltem a szememet lehunyva. – Eredj dolgodra.</p>
<h2>LIX.</h2>
<p>Estefelé Emőke hazatért. Egy zsemlyeszínű lovon járt akkor.
Alacsony kis kedves ló volt az. Ott legelészett mindig a ház körül,
s akárki szólt neki, hozzáment. Olyan volt, mint a kutya.</p>
<p>Tudtam, hogy el fogja mondani az anyjának: miket beszéltem a
királynénál és hogy fölhivatnak vacsora után. De vajjon azért
hivat-e föl, hogy ő maga is szólhasson velem?</p>
<p>Az ajtó előtt két sűrű lombú tamariszk-fa piroslott. (Nem tudom,
honnan kerülhetett oda: talán éppen az én hazámból hozta Csáth a
feleségének.) Az alatt szoktam ülni, mikor a gazdámat vártam. Akkor
este is odaültem, hogy ha hivatnak, kéznél legyek.</p>
<p>Várakozásomban nem is csalódtam. Még jóformán vacsora végén se
voltak, kiszólt Dsidsia az emeleti ablakon: <span class=
"pagenum"><a name="Page_263" id="Page_263">-263-</a></span></p>
<p>– Zéta! Nem láttátok Zétát? Mondjátok neki, hogy jőjjön föl.</p>
<p>Az asztalnál ültek. A két gyermek mellett ott ült egy
kisasszonyforma leány is, a kit én még nem ismertem. Az öregapó
képe már olyan volt, mint a piros posztó a bortól.</p>
<p>– Zéta, – mondottá az asszony, – te el se beszélted nekünk, a
mit a királynénál beszéltél.</p>
<p>– Oh asszonyom, – feleltem mentegetődzve, – hiszen ha csak a
csatát magát beszélném el, az is eltartana egy hétig. És ha csak az
én uram cselekedeteit beszélném, az is betöltené a mai estét.</p>
<p>– Hát láttad az én uramat a harczban?</p>
<p>– De láttam ám asszonyom. A vihar volt ő emberi alakban.</p>
<p>S míg Csáthnak a tetteit beszéltem, szomorúan gondoltam arra,
hogy lám a királynénál leültettek engem, itt meg állva kell
beszélnem.</p>
<p>A féllábamra még sántítottam s nehezemre esett a huzamos
állás.</p>
<p>Egész este Csáthról beszéltem, mert gondoltam, hogy Csáthéknál
Csáth az érdekes. Az asszony valóban áttüzesedve hallgatott. A két
kis gyermeknek is nyitva maradt a szája. Csak az öreg Barakony
pislogott a kancsó mellett, s emelgette bokros ősz szemöldökét.</p>
<p>– No, – azt mondja egyszer, – én negyvenöt csatában voltam, de a
negyvenöt csatáról nem beszéltem ennyit összesen, mint ez a kölyök
erről az egyről.</p>
<p>Meghiszem, azt gondoltam. A műveletlen embert épen az jellemzi,
hogy lát, hall, mozog a világban, de semmi se jegyződik bele a
fejébe; vagy ha belejegyződik is, el nem rendeződik, mert nincs
értelme, a mely rendbe aggatná a tapasztalatait.</p>
<p>Az öreg ivott egyet és folytatta:</p>
<p>– Már mindenki hős. Ha egy ellenséget levág, százat beszél róla.
Bezzeg azelőtt nem így vót. <span class="pagenum"><a name=
"Page_264" id="Page_264">-264-</a></span> A régi világba harczolt
az ember és hallgatott. De ma már… Ha apáink föltámadnának, nem
ismernének reánk.</p>
<p>A gyermekek szeme már ragadt az álmosságtól. Az öreg is
laposokat pillantott. Csak az asszony nem akart betelni a
beszédemmel, meg Emőke.</p>
<p>– Várj kissé a szóval, mondotta az asszony. – A gyermekeket
lefektetjük.</p>
<p>Azzal bevitték a gyermekeket. A harmadik szobából kihangzott,
hogy az egyik gyermek, a Dédes, minden áron vissza akar térni s
harczolnak vele.</p>
<p>Az öreg aludt.</p>
<p>Magunk voltunk Emőkével.</p>
<p>Csend volt, csak a három ezüst-mécses serczegett olykoron.</p>
<p>Emőke magafeledten nézett reám.</p>
<p>Végre megszólaltam:</p>
<p>– Kisasszonyom…</p>
<p>S hogy erre nem felelt, halkan folytattam:</p>
<p>– Nincs-e valami mondani valód?</p>
<p>– Ha anyám bejön, beszélj Atilláról. Szép lehetett, mikor
megjelent a sereg előtt aranyos sisakban… Oh, de szép lehetett az
az ember! szép, mint egy földön járó isten!</p>
<p>És maga elé merült a tekintete.</p>
<p>Csáthné visszatért. Beszéltem Atilláról. Olyan apróra elmondtam
azt a jelenetet, mintha festőnek beszélném.</p>
<p>Emőke fölkönyökölt az asztalra és szinte nyelt a tekintetével.
Arczát a mécsfény rózsaszínűre festette. A keze gömbölyű volt, mint
a márványnimfák karjai.</p>
<p>Dsidsia az árnyékban állott, a kárpit mellett. S ahogy engem
nézett, a szeme égett, mint két szentjánosbogár. <span class=
"pagenum"><a name="Page_265" id="Page_265">-265-</a></span></p>
<h2>LX.</h2>
<p>Három hét multán megérkezett Atilla.</p>
<p>Fogadására ünnepi színt öltött a város. A hegyekből száz meg
száz szekér fenyőgalyat hoztak, s fölékesítették a sátorokat és
hidakat.</p>
<p>A királyasszonyok a város széléig mentek eléje.</p>
<p>Már délben megjelent a had eleje: a jászok és gótok, büszkén
lengetve nyilaktól átlyukgatott lobogóikat. Azután jött a tömérdek
rab, egy végtelenül bús menet, többnyire fiatal ember, s fiatal nő,
asszony és leány vegyesen. Mind barna ember, mind rongyos és
szomorú. Kisérték őket hunok és gepidák.</p>
<p>Estefelé kürtök rivallása jelezte, hogy közeledik Atilla is. A
síposok zenéjét már messziről lehetett hallani. A város népe
lóháton ment eléje. A férfiak a süvegüket lengették. A nők a
fátyolukat. S örömkiáltozás vegyült a zenébe.</p>
<p>A király kézintéssel üdvözölte az asszonyokat. Csupán a
gyermekeit csókolta meg.</p>
<p>A város szélétől kezdve vége volt a rendnek. Minden hun harczos
a felesége nyakába esett és a gyerekeit csókolgatta.
Sátorról-sátorra lehetett látni, mint szedik le a fáradt lovasról a
pajzsot, a köpönyeget, mint vizsgálják az udvarra állított rabot, a
ki egyedül áll a bánatával az általános örömben.</p>
<p>Az én gazdám házinépe is eléje ment az úrnak. A két gyermek
mellé én is ki voltam rendelve.</p>
<p>Bezzeg elbámult Csáth, mikor meglátott. Alig akart hinni a
szemének.</p>
<p>– Hogy mersz elejbém jönni! – kiáltotta aztán tréfás haraggal, –
hiszen te meg vagy halva!</p>
<p>– Oh, jó uram, – feleltem udvariasan, – éppen az bizonyítja az
én hozzád való hűségemet, hogy holtan is visszajövök a
szolgálatodra.</p>
<p>A várost azon az estén zajos jövés-menés, csengés-bongás,
muzsikaszó töltötte be. Az utczákon mindenütt fáklya égett s a nép
a sátorok előtt nagy tűznél <span class="pagenum"><a name=
"Page_266" id="Page_266">-266-</a></span> sütött-főzött, vigadott.
A hegedősök hol itt, hol ott egyenként vagy páronkint dalolták a
dicsőség dalait; az igricek sípoltak, a kvád zenészek dudáltak.
Sarkantyú pengett és daltól zengett a város. Minden hun hozott
haza, ha többet nem: egy hordó isztriai bort. Azt itták a nóta
mellé.</p>
<p>Éjfél felé Atilla is előjött a palotából s fáklyások között, víg
zeneszó mellett, végiglovagolt a városon. Meg megállt egy-egy
sátornál, a hol nagy volt a világosság és a hol sokan mulattak;
ivott a feléje nyújtott kupából; kezet szorított az öregekkel s a
nép viharos éljenzése között lovagolt tovább.</p>
<p>Másnap megérkezett a derék had a zsákmányszállító
szekerekkel.</p>
<p>Csáth délben hivatott.</p>
<p>Itt az óra, gondoltam dobogó szívvel, Csáth fölment a rabság
alól.</p>
<p>Hát ő szólott is róla.</p>
<p>– Fiam, – mondotta, – tudom, hogy harczoltál a katalauni síkon,
s egy pár nap mulva meg is vizsgáljuk az érdemeidet, de mostan
nincs idő. Atillának kellesz, mert sok a dolog. Én
odaajándékoztalak. Hát csak fogd a holmidat és jelentkezzél
Rusztinál vagy Ména-Sághnál a királyi palotában.</p>
<p>Mintha villám sujtott volna belém, úgy hatott rám Csáthnak a
szava. Mit ér nekem, hogy fölment a szolgaságtól, ha áttesznek a
király íródiákjai közé.</p>
<p>– Uram, – feleltem bágyadtan, – legyen az akaratod szerint, de
engedd kijelentenem, hogy nehéz nekem megválnom a te házadtól.</p>
<p>– Én is sajnállak, – mondotta vállat rántva, – de hiába: a
diákok közül meghalt csomában három és a zsákmány szétosztásánál
sok a dolog. Én elvégre kapok helyetted másik rabot.</p>
<p>Oly nagy volt a kétségbeesésem, hogy csak álltam ott, mintha
gyökeret vert volna a lábam. Könybe lábadó szemem Emőkére fordult,
mintha tőle várnék segítséget. <span class="pagenum"><a name=
"Page_267" id="Page_267">-267-</a></span></p>
<p>Emőke pedig a gyertya lángjába nézett, egykedvű, merengő
nézéssel.</p>
<h2>LXI.</h2>
<p>A zsákmányos szekerek ott álltak százával, hosszú sorban a
főutczán, a téren s a király udvarán. Az írószoba előtt nagy
halmokba volt hányva az a zsákmány, a mit lovon, öszvéren és tevén
göngyölegekben hoztak el. Többnyire szőnyegek voltak s különféle
kelmék.</p>
<p>Azokat kellett egyenkint fölbontani s fölírni.</p>
<p>Hetekig tartó munka s unalmas. Hogy mégis nem váltam
öngyilkossá, azt a várakozás tette: miképpen szabadítanak föl a
rabságtól? Aztán, gondoltam, vasárnaponkint át is mehetek
látogatóba Csáthékhoz, persze csak a cselédek és a rabok közé, és
így, ha nem is leszek már a házhoz tartozó, láthatom néha az én
bálványképemet.</p>
<p>De szomorú voltam én végtelenül.</p>
<p>A szekerek fölbontásánál valami húsz becsüs is volt. Azok
mondták meg mindenről, hogy mi mennyit ér. A széles tornáczon tíz
csoportban dolgoztunk. A rabok bontogatták a zsákmányt, a becsüsök
egy pillantással megbecsülték. Nekünk csak föl kellett írnunk s meg
kellett számoznunk a tárgyat s utána tenni az értéket.</p>
<p>Minthogy a római pénzek forogtak leginkább Atilla országában,
mindent szolidusban írtunk. A szolidus a legkisebb arany. A hunok
így mondták: <i>zsoldos</i>.</p>
<p>Mikor már minden föl lesz írva, szétosztjuk a zsákmányt a
seregben. Kire hány szolidus esik, tartozik elfogadni. A vezérek,
zoltánok és csapatvezetők tíz-tíz részt kapnak. Ugyanannyit kapnak
azok özvegyei, a kik a hadjáratból nem tértek vissza. A közrendi
harczosok annyi részt szoktak kapni, a hány fejet vágtak, most
azonban, hogy csata nem volt, csak egy <span class=
"pagenum"><a name="Page_268" id="Page_268">-268-</a></span> részt
kaptak. A kik az ostromokban kitüntették magukat, még ott megkapták
pénzben a jutalmukat.</p>
<p>A rabokat is csakúgy fölírtuk és megszámoztuk, mint az
értéktárgyakat. Az előkelő rabokat persze még a helyszinén maguk
mellé szedték a hun előkelők.</p>
<p>Soha életemben nem nevettem annyit, mint abban a szomorú
munkámban és szomorú állapotomban, A becsüsök mindent rosszul
becsültek meg. Így például egy ládából értékes kamea-gyűjtemény
fordult ki. Csigahéj-faragványok voltak és oly művészi munkák, hogy
némelyiken esztendeig is dolgozhatott a művész, s talán bele is
vakult.</p>
<p>Nézik a becsüsök, aztán Turzó főbecsüs diktálta:</p>
<p>– Bindönféle fületlen gombok, valabi rúzsaszínű kőbül valók,
köntösre alkalbasak. Tizenkint egy zsódos.</p>
<p>Volt valami négyszáz.</p>
<p>Utána mindjárt szinházi álarczokat vettek elő.</p>
<p>Turzó becsüs fölemel egyet, és diktálja:</p>
<p>– Háborúba való ördögpofa, az ellenség rébítésére alkalbatos,
értéke tíz zsódos.</p>
<p>Énbelőlem kitör a nevetés. Az írnoktársaim szintén megértik, mit
nevetek, mert hiszen felében római és görög eredetű emberek, – ők
is lecsapják a tollat és kaczagnak.</p>
<p>A vén Turzó dühösen pislog ránk. Egyszercsak kirántja a kardját
és így rikolt:</p>
<p>– Azt a fehérpofájú tengöri férög teröbtésit az apátoknak, engöb
nevettök-é ki, kutyák?</p>
<p>Ha a többi becsüs le nem fogja, bizony közénk vág az öreg.</p>
<p>És ebben a dulakodásban belép Atilla a tornáczra.</p>
<p>– Mi az? – kérdezi a szemét végigfuttatva a társaságon.</p>
<p>– Urab, – mondja Turzó mérgesvörösen, – ezek a hitvány rabok… De
föl köllene kötni egyet példaképpen. <span class="pagenum"><a name=
"Page_269" id="Page_269">-269-</a></span></p>
<p>Atilla kérdőn néz reánk.</p>
<p>Az írnokok reszketve hallgatnak.</p>
<p>Végre én szólok:</p>
<p>– Felséges uram, értékes kameák vannak itt, a melyek megérnek
egy kis országot, és Turzó főbecsüs úr néminemű fületlen gomboknak
értékeli; iratja tízével egy szolidusra.</p>
<p>Azzal, hogy már magam is bosszus voltam, belemarkolok a
kameákba, s tartom a király elé.</p>
<p>– Győződjél meg magad, felséges uram. Ime, csak találomra
markoltam belé, s itt van egy Vénusz-kép, a mint Vénusz kiemelkedik
a tenger habjaiból. Micsoda remek finomságú faragvány ez! Még a
hullámok habja is ki van faragva. S a gyönyörű testen csak éppen
hogy az erek nem látszanak! Hiszen ez királyi koronába való
ékesség!</p>
<p>Atilla a kezébe veszi a kameát és nézi figyelmesen, azután így
szólt:</p>
<p>– Ezeket a kameákat vigyétek az én kincstáramba. Te… hogy is
hívnak?</p>
<p>– Zéta, uram.</p>
<p>– Te, Zéta, segíts a becsüs uraknak az ilyen értékek
megítélésében. A mi kiváló, azt én magamhoz váltom. Te öreg Turzó
meg, hogyha valaki kinevet, kardoddal tanítsd meg, hogy az ősz
fejet tisztelje a fiatal.</p>
<p>– A holló ögye bög, – dörmögte az öreg, – iszen közéjök is
vágtab volna, haneb lefogták a karobat.</p>
<p>Az öreget aztán kibékítettem:</p>
<p>– Lásd, Turzó uram, – mondottam, – nincs olyan ember a világon,
a ki mindent érthetne. Te soha efféléket nem láttál, hát akármilyen
okos ember vagy is, nem értékelheted kellőképpen.</p>
<p>– Persze, hogy úgy van, – felelt az öreg, – de azért neb türöb,
hogy bárki is nevessön!</p>
<p>Egy esős napon nem dolgoztunk. Délután átmentem Csáthékhoz.
Olyankor a rabok és cselédek ott <span class="pagenum"><a name=
"Page_270" id="Page_270">-270-</a></span> is tétlenkedtek. A
fölpuhult földben nem láttam az Emőke lova lábanyomát.</p>
<p>Otthon is volt. Az ablakból meglátott, hogy odamegyek.
Fölhivatott.</p>
<p>Atilla helyettem egy asszonyt ajándékozott Csáthnak. Az asszony
előkelő milanói patriczius felesége. Menekülés közben fogták el.
Várhattak érte jó váltságdíjat.</p>
<p>Azért szólítottak föl, hogy írjak levelet a patricziusné
családjának.</p>
<p>Szivesen.</p>
<p>A házban nem volt írószer: át kellett futtatni egy szolgát a
királyi íróházba. Azalatt én ott ültem az ajtó mellett Csáthéknál
és azon tünődtem: beszélhetek-e négyszemközt Emőkével?</p>
<p>A gazda nem volt otthon, Csáthné is látogatóban járt valahol a
nagyobb fiával. Csak hárman voltunk a szobában s olykor
Dsidsia.</p>
<p>Megszólítottam a rabnőt: kérdeztem, hogy mit írjak?</p>
<p>– Száz font aranyat kérnek értem, – felelte a nő sírva. – De
honnan fizethet ennyit az én uram, hiszen földúlták mindenünket! A
palotánkban nem hagytak egy párnát se!</p>
<p>Kissé hervadt, füstös arczú hölgy volt az a rab. Örökké
könnyezett, s épp ezért nem lehetett tudni, hogy szép volt-e
valamikor? Dsidsia tudott vele beszélni, s tolmácsolta a házban az
asszony szavát. Nem volt neki rossz sorsa, mert csak ruhát
varrattak vele, de azért mégis folyton pityergett.</p>
<p>– Asszonyom, – mondottam neki, – hálálkodj az Istennek, hogy
ilyen házba kerültél. Másutt talán tehenek mellé zártak volna, vagy
kis gyermeket kellene dajkálnod. Mert tudd meg, hogy minél több
váltságot várnak a rabért, annál nehezebb munkára sanyarítják.</p>
<p>– Akkor vízbe vetném magamat, – felelte az asszony. <span class=
"pagenum"><a name="Page_271" id="Page_271">-271-</a></span></p>
<p>És gyalázta, átkozta a hunokat.</p>
<p>Hallgattam türelmesen.</p>
<p>– Asszonyom, – szóltam aztán, – nincs igazad. Mert a te kincseid
épp olyan szerzemények, mint ezekéi, csakhogy korábbiak. Mikor még
a hunok nem voltak a történelem szinpadán, a rómaiak és görögök
éppen így cselekedtek. Nem kirabolta-e Nagy Sándor Perzsiát,
Egyptomot? Nem kirabolta-e Juliusz Cézár egész Európát? Most a
hunoknak áll a világ, aztán megint fordul az idő kereke, s a hunok
kezéből más nép ragadja el a kincseket.</p>
<p>– De csak engem ne bántottak volna, – sírta az asszony.</p>
<p>Ebből megértettem, hogy asszonynépre kár rávesztegetni a
história tanulságait.</p>
<p>Megírtam a levelet, a hogyan diktálta, és szép betűket írtam,
mert Emőke ott ült velem szemben és nézte az írásomat.</p>
<p>Ekközben csend volt, csak a tollam perczegett.</p>
<p>S e csendben megszólal Emőke halkan, álmatagon:</p>
<p>– Hogy vagy odaát?</p>
<p>– Kérdezheted-e? – feleltem hálás tekintettel.</p>
<p>Aztán sóhajtva mondtam ismét:</p>
<p>– Az én sorsom olyan, mint a felhős őszi nap. Csak addig élek
én, kisasszonyom, a meddig te leány vagy.</p>
<p>– Azt hiszem, sokáig élsz.</p>
<p>Ránéztem. Az arcza mélázó volt. Isten tudja, mire gondolt?</p>
<p>Néhány percz mulva ismét kérdezett:</p>
<p>– Látod Atillát gyakran?</p>
<p>– Látom. Tegnap beszélt is velem.</p>
<p>– Beszélt? Mit beszéltetek?</p>
<p>S az arcza megélénkült. Szeme várakozással tapadt a szememre.
Oh, de bűbájos szeme volt annak a leánynak: csupa titok és csupa
zene.</p>
<p>Elmondtam neki, hogy mi történt a tornáczon. <span class=
"pagenum"><a name="Page_272" id="Page_272">-272-</a></span></p>
<p>Aztán azt mondtam a végén:</p>
<p>– Mióta nem láttam Atillát, őszülni kezd az az ember. A
szakállában fehér szálak vannak. Meglásd kisasszonyom: három év
mulva öreg ember lesz.</p>
<p>– Soha! – felelte bűbájos mosolylyal. – Ha olyan fehér lesz is,
mint a galamb. Atilla mindig fiatal marad. Olyan ő, mint a fűben
járó görög istenek; olyan, mint Áresz, a ki leszállt a felhőkből és
pánczélt öltve, küzdött a hadakban. Nem látod-e a szemében azt az
erőt, a melyhez hasonló más ember szemében nincsen! Ha haragszik,
mindenkit félelem fog el. Ha mosolyog, földerül az egész világ.</p>
<p>Nem szóltam rá semmit, csak írtam tovább. Hozzá voltam szokva,
hogy Atillát istenítik. Ma király, holnap por, – gondoltam. Ha nem
akad egy ilyen magamfajta rab, a ki véletlenül följegyzi a nevét,
elfújja a szél minden dicsőségével együtt, s ezer év mulva itt a
Tisza síkságán azt se tudják majd megmondani, hol az a gödör, a
melybe világrengető hatalmával együtt eltemették.</p>
<p>Attól fogva majdnem minden héten átmentem Csáthékhoz. A
patricziusné egyik levelet a másik után eresztette a hazájába. Írt
minden rokonának. Egyszer írt a pápának is. Volt úgy, hogy
kifelejtett valamit a levélből, s másnap este ismét át kellett
mennem, vagy ha nem mehettem, akkor a következő estén.</p>
<p>A leveleket a jövő-menő követek hordták. Majdnem minden héten
jött-ment a követség. Részint az elfogott előkelők váltságát
hozták, részint a császártól, részint a pápától hoztak levelet,
adót, ajándékokat.</p>
<p>Atilla éles szeme csakhamar fölismerte bennem a használható
embert. Ahányszor követ jött, engem is hivatott. Ott álltam Ruszti
mellett és Konstantinosz mellett. Tolmácsoltam, véleményt
mondottam. Néhány hét mulva azt látom, hogy nemcsak a rabszolgák
közt vagyok az első, hanem a szabad írnokok között is. <span class=
"pagenum"><a name="Page_273" id="Page_273">-273-</a></span></p>
<p>Az boldog időszak volt az életemben. Mindenki azt jósolta, hogy
egy napon Atilla felszabadít és vagyont ad. Gazdag és hatalmas
leszek, mint Oresztesz, a ki szintén rongyos rabszolga volt, olyan,
mint én, s hogy kevélykedik a hun mágnások között!</p>
<p>Csáthékhoz rendesen este hivattak, mikor Atilla a vacsoránál ült
s a hunjaival és királyaival dőzsölt. Olyankor mindig el kellett
mondanom Emőkének, hogy Atilla mit csinál. Ha szépet mondtam
Atilláról, látszott az arczán a megelégedés. Olyankor a kezét
nyújtotta és azt mondta:</p>
<p>– Megcsókolhatod.</p>
<p>A patricziusné látva, hogy én milyen kitüntetésnek tartom a
kéznyújtást, egyszer nagylelkűen szintén kezet nyújtott. Azon aztán
könnyezésig nevettünk.</p>
<p>Azonban négyszemközt nem beszélhettem Emőkével. Mindig ott volt
a szobában az anyja is, vagy Dsidsia, vagy más nőcseléd. Meg
kellett elégednem azzal, hogy látom őt és hallhatom szavának édes
zenéjét.</p>
<p>Elmenetelemkor többnyire Dsidsia kisért le a lépcsőn.
Levilágított és bezárta az ajtót.</p>
<p>Mindig zúgó szívvel váltam el Emőkétől. Mert mikor jóéjszakát
mondtam, sorra kezet csókoltam nekik, – már a patricziusnénak is, –
s olyankor magammal vittem Emőke finom kis kezének a melegét.</p>
<p>Hát annyira meg voltam kábulva, hogy már a lépcsőn nem is
szóltam Dsidsiának, csak a mikor ő jóéjszakát mondott, akkor
ocsudtam föl.</p>
<p>Egyszer aztán megszólított:</p>
<p>– Zéta, te mindenkivel kezet szorítasz, mikor elmégy, csak nekem
fordítasz hátat.</p>
<p>És ezt oly búsan mondta, hogy elmosolyodtam:</p>
<p>– Bocsáss meg: nem szándékosság, csak szórakozottság.</p>
<p>És akkor kezet nyújtottam neki. <span class="pagenum"><a name=
"Page_274" id="Page_274">-274-</a></span></p>
<h2>LXII.</h2>
<p>Havonkint egyszer, holdtöltekor, olyan vacsora volt Atillánál, a
melyre a férfiak elvitték a feleségüket, leányaikat is. A kinek
több felesége volt egynél, azt vitte el, a ki több fiat szült
neki.</p>
<p>Azon a télen engem is beszólítottak az első ilyen vacsorához.
Atillának sok előkelő rabja volt. Azok mellé kellettem
tolmácsnak.</p>
<p>Valami hatszázan voltak jelen azon a vacsorán. A király
feleségeit is ott láttam először. Volt neki valami tíz. A király
jobb oldalán Rika asszony ült, baloldalán hű öreg barátja, Ardarik
király. Rang szerint következtek a többiek. A nők úgy voltak
beosztva, hogy a férjükkel szemben üljenek. A leányok meg a
legényemberekkel ültek keverten.</p>
<p>A királyasszonyok mellett a vendégkirályok ültek, meg azok a
rabherczegek, a kiket Atilla eleven biztosítékul tartott az
udvarában.</p>
<p>A nők abban a fehér hunviseletben voltak, a melyben Atilla
nászakor láttam őket. Fátyolos fehér selyemruha; a fátyol alatt a
fejen, a nyakon és a mellen aranyvarrat és aranypaszománt csillog;
piros saru a lábukon.</p>
<p>A férfiak ruhája különféle színű kamuka és bársony. A csizmájuk
szintén piros.</p>
<p>A termet ezer viaszgyertya világította meg. A teríték arany és
ezüst. Csupán Atilla előtt van fatányér és fapohár.</p>
<p>Mert ő megvet minden pompát. A ruhája is dísztelen sötétkék
bársony ruha. Gyűrűt se visel.</p>
<p>A lakoma csendben kezdődött, csak akkor melegedett föl a
társaság, mikor Atilla az első tál étel után kezébe vette a
fapoharat és így szólt:</p>
<p>– Köszöntöm az én családomat. Az én családom az hun nemzet.
Isten szeressen bennünket!</p>
<p>Akkor mindenki fölállt és ivott egy kortyot a király
egészségére.</p>
<div class="figcenter" style="width: 428px;"><a href=
"images/i019hq.jpg"><img src="images/i019.jpg" alt=
"Valami hatszázan voltak jelen a vacsorán." title=
"Valami hatszázan voltak jelen a vacsorán." /></a>
<p class="caption">Valami hatszázan voltak jelen a vacsorán.</p>
</div>
<p><span class="pagenum"><a name="Page_275" id=
"Page_275">-275-</a></span></p>
<p>A zene szólt az egész vacsora alatt, de minduntalan
félbeszakadt, mert hol az egyik hun állott föl, hol a másik és
mondott rövid köszöntőt. Hallottam Oresztesztől, hogy azelőtt Rof
király idejében hosszú köszöntőket mondottak a hunok, de Atilla
azzal szoktatta le őket, hogy közbevágott:</p>
<p>– Elég! Tudjuk, mit akarsz mondani!</p>
<p>Azóta mindenki igyekszik rövidre fogni a mondókáját.</p>
<p>A harmadik tál étel után elhallgatott a zene, s a termet halk és
vidám társalgás töltötte be.</p>
<p>Az én szemem folyton Emőkén bolygott. Ott ült ő két idegen
királyfi között és az átellenes szomszédjaival beszélgetett.</p>
<p>Azután az asztalt fölszedték, s azalatt a terem túlsó felén a
fiatal párok kettesével-hármasával sétáltak, míg a zene valami
andalító dalt játszott.</p>
<p>Végre Atilla intett a zenészeknek.</p>
<p>Mindig ő kezdte meg a tánczot. Az már nem rang szerint történt,
hanem a mint eszébe jutott.</p>
<p>Azon az estén Emőkének nyújtotta a kezét.</p>
<p>A vendégek az általános keveredésben szintén úgy cselekedtek,
hogy a kik legközelebb álltak egymáshoz, azok indultak tánczra.</p>
<p>A hun táncz nem olyan, mint más nemzeteké. Csöndes és méltóságos
lejtésekkel kezdődik. A tánczosok eleinte csak egymás kezét fogták,
később szembeállnak egymással és egymás szemébe nézve
ringatóznak.</p>
<p>Láttam Emőkén, hogy boldog. Tekintete szinte mámorosan merült a
király szemébe. Komoly volt. A király is. Soha életemben nem láttam
embereket olyan komolyan tánczolni. És ha Emőke soha el nem
szédítette volna a lelkemet, a mint ott lebegett akkor az Atilla
karjain, álomvilági alakká vált, a kinek testi súlya nincsen,
földönléte, mint a délibáb.</p>
<p>A tánczosok táncz közben párt cseréltek. Mindenki a hozzá
legközelebbivel. Emőke Todomér gót vezérnek <span class=
"pagenum"><a name="Page_276" id="Page_276">-276-</a></span> jutott,
Atilla pedig Ildikót kapta el, azt a szőke germán királyleányt, a
kit Rika asszonynál láttam.</p>
<p>Én egy oszlophoz támaszkodva néztem őket. A táncz szép volt.
Látszott az embereken, hogy nemcsak a testük tánczol, hanem a
lelkük is. A zene ritmusa ekközben megélénkült: sarkantyúpengés
verte ki a fordulókat. A tánczosok el-elbocsátották a nőket s
ide-oda hajlongtak, meg elkapták őket s a viharzó vígra vált
zenében forgószélként járták.</p>
<p>Az arczok kipirultak. Szoknyák suhogtak, csizmák topogtak.
Rengett a palota.</p>
<p>Aztán megint lassúra vált a zene, s fokonkint lassúdott olyanná,
mint a hogyan kezdődött.</p>
<p>Atilla előttem járta a tánczot. A hogy föl-alá léptek andalgón,
láttam, hogy Ildikó nagy, kék szemei vidáman néznek Atillára s
Atilla szeme is visszamosolyog reá.</p>
<h2>LXIII.</h2>
<p>Másnap híre futott a palotában, hogy Attilla követeket indított
az éjjel a Rajna partjára, Ildikó apjához: megkérte a kezét
Ildikónak, s a leány azt felelte, hogy ha az apja beleegyezik, ő
nem mond nemet.</p>
<p>Azon éjjel csakugyan elutazott Csáth, Dorog és Orgovány. Senki
se tudta, hogy hova.</p>
<p>Én nem sokat törődtem velök: leveleket kellett írnom a sváb,
kvád, rug, scir, turcziling, herul és más fejedelmeknek, akik az
Adria partján teleltek a népükkel, hogy mihelyt enged a tél
keménysége, azonnal induljanak az Alsó-Dunához és várják meg
Atillát, mert a tavaszon Konstantinápoly ellen indulunk.</p>
<p>Az új császár ugyanis, Marcziánus, egy keménynyakú, vén katona,
még a katalauni hadjárat előtt megtagadta az adót. Azt izente
Atillának: <span class="pagenum"><a name="Page_277" id=
"Page_277">-277-</a></span></p>
<p>– Aranyat csak a barátaimnak adok, számodra csupán vasam
van.</p>
<p>A mire Atilla hasonló rövidséggel válaszolt:</p>
<p>– Vasra én aczéllal felelek. Nézz magadnak másutt lakást;
palotádra nekem van szükségem.</p>
<p>De hogy már akkor a rudunk nyugot felé állott, Marcziánusz békén
maradt tőlünk. Azonban ütött az ő órája is. Atilla a tanácsban
kijelentette, hogy mához egy évre ott ebédelünk Marcziánusz
palotájában, s vele hordatja maga elé a tálakat.</p>
<p>Hát mondom, azon a napon sokat dolgoztam.</p>
<p>Este ismét a patriczius asszony izent át és én szívesen
mentem.</p>
<p>Csáth csakugyan elutazott. Emőke bágyadt volt. Csáthné is fáradt
volt az éjjeli mulatság után, s korán lefeküdt.</p>
<p>Emőke azonban velünk maradt.</p>
<p>A leveleket lassan és sokáig írtam, hogy perczekhez jussak, a
mikor Emőkével beszélhetek.</p>
<p>Meg akartam neki mondani, hogy nincs olyan nap, a melyen egy-két
aranyat ne keresnék, s hogy a társaim minden jóval biztatnak.
Konstantinápolyba pláne én leszek a vezető Atilla mellett
harczolok, s bizonyos, hogy a harcz végén én is aranylánczokat
viselek a nyakamban; félrecsapott süveggel járok és rabszolga
hordja utánam a boros csutorát.</p>
<p>Jókedvem volt s tréfáltam, hogy Emőkét földerítsem. A
halaványságát arra tudtam, hogy nem aludta ki magát. Dicsértem a
tánczát, a ruháját s közben megírtam a levelet a patriczius asszony
férjének.</p>
<p>No, mulatságos levél volt. Le kellett festenem, hogy mennyit
szenved és hogy ha a váltságdíjat hamar meg nem küldik, elsorvad
bánatában.</p>
<p>– Asszonyom, – mondottam a fejemet fölemelve, mióta itt vagy,
meghiztál. Mit szólnak erre, ha hazaérkezel?</p>
<p>– Én nem tudom hogyan van, – felelte a könnyeit <span class=
"pagenum"><a name="Page_278" id="Page_278">-278-</a></span>
törülgetve, – de magam is tapasztalom, hogy kövéredek.</p>
<p>Végre a levél elkészült. Pecsétet csöppentettem rá, s a
patriczius asszony lenyomtatta a gyűrűjével. Dsidsia fogta a
kézilámpást és lekísérte őt a szobájába. Egy perczre magunkra
maradtunk.</p>
<p>Emőke a kezemre tette a kezét és szólt beteges búsongással:</p>
<p>– Zéta, mi szomorúbb a halálnál?</p>
<p>Hogy erre megdöbbenve néztem reá, a fejét csendesen ingatva
felelte:</p>
<p>– Az élet.</p>
<p>Én csak elhültem.</p>
<p>A szeme könyben úszott. Mit akart mondani? nem tudom. Az ilyen
nyilatkozatokra nem lehet válaszolni. Az ember vár valamit. Én is
vártam.</p>
<p>Ekközben Dsidsia visszatért. Emőke fölkelt, s bement a másik
szobába annélkül, hogy elbúcsuzott volna.</p>
<p>A lépcsőn megszólítottam Dsidsiát:</p>
<p>– Mi baja a kisasszonyodnak: igen szomorú.</p>
<p>– Az, a mi nekem, – felelte Dsidsia.</p>
<p>– Hát neked mi bajod?</p>
<p>– Ki törődik az én bajommal?</p>
<p>Erre megbosszankodtam rá.</p>
<p>– Vigyen el az ördög, – mondottam, – hát nem lehetsz te énhozzám
bizalmas?</p>
<p>Gondolkozva nézett rám és csak a szemöldökét emelgette, vállát
vonogatta.</p>
<p>Megzavarodottan mentem a szállásomra, s egész éjjel az Emőke
szava búgott a fejemben: «Mi szomorúbb a halálnál? Az élet.»</p>
<p>Másnap a patricziusnét kiváltották. Az ura maga jött el érte.
Megkeresett engem az íróházban és megkérdezte, hogy nem nagy-e
váltságom?</p>
<p>– Nem tudom, uram, – feleltem – nem kérdeztem.</p>
<p>– Hát – azt mondja, ha nem nagy, kiváltalak és <span class=
"pagenum"><a name="Page_279" id="Page_279">-279-</a></span> magam
mellé veszlek, urrá teszlek. Mindenkinek föltüntek a leveleid.
Olyan megható képet festettél a feleségemről, hogy a rokonok mind
sírva várják.</p>
<p>– Köszönöm, feleltem kevély alázatossággal, – inkább vagyok én
itt rab, mint nálatok uram, római pápa.</p>
<p>Megütközve nézett rám. S még a lépcsőn is csóválta a fejét.
Bizonyosan azt gondolta, hogy bolond vagyok.</p>
<h2>LXIV.</h2>
<p>A tavasz abban az évben korán érkezett.</p>
<p>Már február végén kéklett a hun leányok hajában az ibolya és
zöld volt a mező. A szövetséges hadaktól napról-napra jött az
értesítés, hogy megindultak s hogy az Alduna mellett várják
Atillát.</p>
<p>Talán még nagyobb népsokaság jelentkezett, mint a nyugoti
hadjáratra. Atilla csillaga magasan állt. A katalauni csata után
senkise kételkedett többé, hogy az övé az egész világ.</p>
<p>Hallottuk, hogy Marcziánusz is meg van rémülve. Bizonyosra
vártuk, hogy tálczán hozza Atilla elé a koronáját. Mit is tehetne
mást? Van-e olyan király ezen a földön, a kinek a nyakára Atilla rá
nem tapod?</p>
<p>Az íróházban már arról is beszélgettünk, hogy Atilla
Konstantinápolyba teszi át a székét. Márványpalota illik a világ
urának, s tengerparti kőváros a hatalmas hun népnek.</p>
<p>Már csak az volt hátra, hogy meglegyen a nászünnep. Atilla talán
már másnap indul s magával viszi az új asszonyt is.</p>
<p>Hát egy tavaszi napon az is megvolt.</p>
<p>A pap délben áldotta meg őket. A főtéren rengeteg máglya égett.
Fehér lovat áldoztak és zsákszámra öntötték a tűzre a tömjént. A
város virággal volt tele. A téreken ökröket sütöttek. Mindenfelé
<span class="pagenum"><a name="Page_280" id=
"Page_280">-280-</a></span> szólt a zene, pengett a sarkantyú és
daloltak a lantosok.</p>
<p>Atilla palotájába ezer vendég volt hivatalos. A főterem arra az
alkalomra új díszt öltött. Terjedelmes szőnyegek takarták a falakat
és az oszlopokat. A terem szögleteiben márványból faragott szobrok
fehérlettek. Azokat mind a római városokból hozták. Oldalt nagy
arany és ezüst kandeláberek. Az asztalon ezer teríték, csupa ezüst
és arany, hogy az ember szeme káprázott belé. A terem közepén
lánczon egy faragott hordó függött, a római pápa ajándéka. A
legrégibb <i>lacrimae Christi</i> volt annak a tartalma.</p>
<p>Míg bent a lakoma tartott, künn a hadigyakorlótéren
versenyfuttatást rendeztek a hunok. Más helyen kötéltánczosok,
avszon komédiások, alán késhányók, görög csepűrágók mulattatták a
népet. A palota előtt való téren Czerkó egy seprűn lovagolva
utánozta a főurakat: nagyhasú Eszlászt, a mint poczakját feszítve
töttyög a paripán; Csáthot, a mint a bajuszát huzogatva
kevélykedik; bikafejű Mácsát, a mint a fejét lógatva részegen
lovagol; Urkont, a mint nagy macskaszemeit meregetve kiáltja:
Előre! Vissza!</p>
<p>A nép sokat nevetett s maguk a kigúnyoltak is nevettek. Az öröm
zengett-bongott mindenütt Atilla városában.</p>
<p>Aztán mikor előhomályzott az est, a fáklyák százezre gyulladt ki
a földön. A nép odagyűlt Atilla palotája elé s látni kivánta a
királyt.</p>
<p>A király meg is jelent a palota erkélyén a fehérbe öltözött
koszorúsfejű új asszonynyal együtt. A nép egetrázó örömkiáltással
fogadta őket. A férfiak a süvegüket rázták, a nők a kendőjüket
lebegtették. A boldogság mámora piroslott minden arczon.</p>
<p>Én, a ki nyugodt szemmel tudok nézni minden izgalmat, azon este
nem tudtam föléje emelkedni a sokaság érzésének. Magam is tartottam
egy szurokfáklyát és üvöltöttem a hunokkal: <span class=
"pagenum"><a name="Page_281" id="Page_281">-281-</a></span></p>
<p>– Éljen Atilla! Éljen!</p>
<p>Már nem a barbár vezért láttam benne, hanem az én szerencsém
tartóját, az én éltető napomat, az én örökös királyomat.</p>
<p>A nép aztán, hogy Atilla visszavonult, apró csapatokra
oszladozva mulatott tovább. Én Csáthék elé mentem, a hol itáliai
énekesek és kvád tánczosok gyönyörködtették a népet.</p>
<p>A mint ott állok, látom a csoportban a Csáth cselédségét, s
köztük Dsidsiát. Az első sorban állt Gyöngyi mellett és a fáklyák
fénye megvilágította az alakját.</p>
<p>Meglepett a leánynak a szépsége.</p>
<p>Mi volt az a leány, mikor először láttam: füstös, éretlen
gyerkőcze. Most az arcza fehér és gyöngéden piros. Fekete két
szeme, mint két fekete pillangó. A haja dús. Keze, lába formás.
Csak beleütődött a szemem és megállott rajta.</p>
<p>Uzura megpillantott. Intett, hogy csatlakozzak hozzájok. Hát
odamentem.</p>
<p>A kvád tánczos hat vékony fáklyát vett a kezébe és azzal
tánczolt. Fiatal ember volt, s ügyes lábú. Hol leguggolt, hol
fölugrott, hol ide-oda forgott, Abban fejtette ki minden
ügyességét, hogy a fáklyák szüntelen kigyózzanak a teste körül.
Végre a láng belekapott hosszú, zsíros fürteibe, s azzal a táncznak
a hunok nagy derültségére vége szakadt.</p>
<p>– Gyerünk másfelé! – kiáltotta Uzura.</p>
<p>S karonkapta Rába asszonyt. Ragadta magával.</p>
<p>– Gyerünk! – mondották mindnyájan lelkesen.</p>
<p>Ladó is karonfogta Gyöngyit.</p>
<p>Nekem Dsidsia maradt. Karonfogtam és elindultunk a mulató
városban.</p>
<p>Ők szegények ritkán szabadulhattak hazulról. Akkor, hogy a ház
teljesen rájok volt bízva, szívesen elhagyták.</p>
<p>S mentünk sétálva. Olykor megállottunk egy-egy mulató
csoportnál. Néztük, mint pörgetik a teltképű hun menyecskéket a
fiatalok. Vagy dalt hallgattunk az itáliai hadjáratról. Egyik dal
ma is az eszemben <span class="pagenum"><a name="Page_282" id=
"Page_282">-282-</a></span> van. Arról szólt, hogy az itáliai
síkságon Atilla dombot akart emeltetni. A zoltánok széthordták a
parancsot, hogy mindenki egy süveg földet vigyen. Aznap estére hegy
keletkezett ottan.</p>
<p>Aztán megint tovább sétáltunk.</p>
<p>Egyszer azt érzem, hogy Dsidsia karja remeg.</p>
<p>– Fázol talán? – kérdeztem gyöngéden.</p>
<p>Mert tavasz elején állott az idő s az éj hűvös volt.</p>
<p>– Nem, – felelte.</p>
<p>S boldogan nézett reám.</p>
<p>– Mily szép vagy Dsidsia! – mondottam rábámulva. Tudod-e, hogy
az imént csodálkozva néztelek.</p>
<p>Elpirosodott.</p>
<p>– Mi haszna vagyok szép, – rebegte. – Nem ér az nekem
semmit.</p>
<p>– Dehogynem, – feleltem leereszkedőn – a szépség mindig érték. A
szép arczon szívesen pihen mindenkinek a szeme. Ez ugyan
igazságtalanság az embertől, mert a lélek a fő és nem a test. Néha
a legrútabb, legocsmányabb testben van a legszebb lélek. Dehát
gyarló emberek vagyunk. A szemünk szereti a szépet.</p>
<p>És ahogy a karja a karomban pihent, láttam, hogy a keze is
formás.</p>
<p>Hallgattunk.</p>
<p>Ha Emőke nem volna a világon, – gondoltam – ez a lány épen jó
lenne énnekem.</p>
<p>De ez csak átszálló gondolat volt. Mikorra hazaérkeztünk,
hidegen búcsuztam el tőlük. A következő nap reménysugarai
kavarogtak a lelkemben, s azok villogták be minden
gondolatomat.</p>
<p class="center">*</p>
<p>Másnap reggel kissé későn keltem, de az irnoktársaim se siettek.
Négyünknek volt egy szobánk a Konstantinosz szobája mellett. Az
valamivel különb lakóhely volt, mint a Rába asszony szobája. A
keményítőszag <span class="pagenum"><a name="Page_283" id=
"Page_283">-283-</a></span> helyett gubacsszag uralkodott benne, de
a falakat templomi képek borították: mindenféle olajfestmények, a
mik összegyűrődtek az úton, s nem kellettek senkinek.</p>
<p>Én azonban sokáig nem tudtam elaludni. – A reménység száz
alakban játszotta elém a találós kérdéseit, hogy mit várhatok
Atillától?</p>
<p>Lehet, hogy nem kapok tőle csak egy díszes kardot és süveget, de
az is lehet, hogy szép sátort és nagy vagyont: sok lovat, tehenet,
szolgát kapok tőle és arra szólít, hogy mielőtt indulnánk,
házasodjak meg. Aztán a hadjárat után én is tíz embert számítok,
mikor a zsákmányt fölosztják.</p>
<p>Hát ez forgatott az ágyban, s reggel, mikor fölébredtem, a
boldogság és kétség vegyes borzongása futott rajtam végig: olyan
zavart fejjel öltözködtem, mint a ki a házassága napjára virrad. A
sarumra az aranysarkantyút csatoltam. A hajamat illatos vízzel
locsoltam meg és fürtökbe rendeztem.</p>
<p>Az ég kissé felhős volt. A városban még szólt a zene. A palota
széles tornáczán már egybegyűltek a főurak és halkan beszélgettek.
Ott állt a fővezér kék bársonysüvegben, a kardját a hátán átfűzve.
Ott állt a gazdám: araszos bajuszát sodorgatva. Ott állt
Szabad-Görög: kis tökkulacsból kínálta az öreg Barczának a
borharmatot. Ott állt Oresztesz, néhány főtiszt, Ardarik király,
Berki, Orgovány, Dorog, Mácsa, Kászon, Upor: valami ötven főember,
apró csoportokban. Várták a házi kürt szavát, hogy beléphessenek a
terembe.</p>
<p>S az udvaron tehenek bőgtek és birkák bégtek. Az ajándékállatok
voltak azok: hét fehér tehén, valamennyi aranyozott szarvú; hét
fehér ló, valamennyi aranyozott körmű; hét bárány; hét fehér
kecske, azok szarva is aranyozott; hét fehér tyúk, hét fehér pulyka
s hét fehér galamb.</p>
<p>A folyosóajtó már nyitva volt s ott állt négy testőr. Beljebb a
folyosó homályában Edekon kapitányt <span class="pagenum"><a name=
"Page_284" id="Page_284">-284-</a></span> láttam fehérleni.
Bizonyára egész éjjel ott őrködött s tisztségéhez illőn első akart
lenni, a ki jóreggelt kíván Atillának.</p>
<p>Szabad-Görög megszólított:</p>
<p>– No, fiú, mennyiért adod el a mai napot?</p>
<p>– Hát ha azt megkaphatnám vele, a mit a király nem adhat, de a
mihez a király adománya nélkül nem juthatok, akkor nem adnám oda a
római birodalomért. Ha pedig azt nem kaphatom meg, a mit remélek,
akkor a szabadságomat, a király minden ajándékát s ráadásul a
fejemet is odaadom az ördögnek ingyen.</p>
<p>Szabad-Görög nevetett.</p>
<p>– Szeretem a találós kérdéseket, – mondotta – de rejtelmesebb
vagy az egyiptomi kőnél.</p>
<p>A csoporthoz Kászon főkürtös lépegetett szokatlan díszben, álmos
vörös szemmel. Kérdezte, hogy a király fölébredt-e már? Aztán kezet
fogott néhány úrral s ivott a Kamocsa csutorájából.</p>
<p>– Miért hoztad el a kürtödet? – kérdezte Vacsar. – Csak nem
gondolod tán, hogy máma indulunk.</p>
<p>– Atillától kitelik, – felelte. – Az idő korán kinyílt.</p>
<p>A beszélgetésünket dübörgés szakítja meg. A folyosón Edekon
rohan felénk. A sisak nincs a fején. Kikelt arczczal kiáltja a
testőröknek:</p>
<p>– A fővezér! Fussatok a fővezérhez! A főpaphoz! Az
orvosokhoz!</p>
<p>Mi csak eldermedünk.</p>
<p>A fővezér ott állt a csoportban, de Edekon annyira meg van
zavarodva, hogy nem látja.</p>
<p>– Mi baj? – kérdik az urak megrettenve.</p>
<p>Edekon a falhoz dől, mint a részeg. A szeméből könnyek
omlanak.</p>
<p>– Jaj, jaj nekünk! – hörgi, mint a kit megszúrtak.</p>
<p>A fővezér vállon ragadja:</p>
<p>– Itt vagyok: mi történt!</p>
<p>– Meghalt! – szakadt ki a szó az emberből. <span class=
"pagenum"><a name="Page_285" id="Page_285">-285-</a></span></p>
<p>Mintha villámütés ért volna mindenkit. A gondolkodás megállt az
emberekben.</p>
<p>– Megölték? – szakadt ki a kérdés a fővezérből.</p>
<p>– Nem tudok semmit, – rebegte Edekon. – Az asszony sikoltott és
én berohantam. A király ott fekszik hanyatt. Kiáltok neki. Rázom.
Nem felel.</p>
<p>Azzal az ember a falnak dőlve zokog.</p>
<p>Megindultunk szótlanul, szinte tolongva be az ajtón, végig a
homályos folyosón, föl az emeleti lépcsőn, a hol Atilla hálószobája
van. De ez olyan gépiesen, némán történt, mintha mindenki egy
rettenetes álom nyomásában érezné magát.</p>
<p>Ajtó nincs a szobán, csak egy kék, nehéz selyemkárpit.</p>
<p>Az urak sápadtan tolonganak be. Engem is sodornak magukkal. A
kettős szárnyú ajtó kitárul. A szoba homályos sarkában ott áll
zilált hajjal, fátyolba burkoltan, reszketve és sirva Ildikó. A
nagy diófa-ágyon pedig ott fekszik Atilla hanyatt, félig
betakartan, mozdulatlanul.</p>
<p>– Uram! – kiáltja reszkető hangon Mácsa.</p>
<p>– Uram! – kiáltja a fővezér is, megrázva Atilla vállát. – Uram,
királyom! – kiáltja zokogva.</p>
<p>S lerogyik az ágy mellett levő kerevetre.</p>
<p>– Meghalt! Meghalt! – zokogják mindnyájan.</p>
<p>– Megölték! Megmérgezték! – ordítja az öreg Barcza.</p>
<p>S megragadja Ildikót:</p>
<p>– Megölted! Te ölted meg!</p>
<p>A nő sikoltva esik térdre, s a tenyerébe rejti az arczát. A
szavakat nem érti, de e vad hangra rémület szállja meg.</p>
<p>Az arcza olyan, mint az őrülté.</p>
<p>Barcza is rázza a királyt:</p>
<p>– Atilla! – kiáltja kétségbeesett hangon – Atilla.</p>
<p>A király keze a takarón van. Megragadja azt is, de elbocsátja
megint, aztán lerogyik a térdére és fuldokolva sír. <span class=
"pagenum"><a name="Page_286" id="Page_286">-286-</a></span></p>
<p>S minden arcz könnytől nedves már. A fővezér a falhoz borulva
zokog:</p>
<p>– Óh, jó uram! Én jó királyom!</p>
<p>– Végünk! – zokogják erre valamennyien.</p>
<p>Ki térdre esett, ki az ágyra borult, de mind jajgatott, mind
sírt.</p>
<p>– Jaj már neked, szegény hun nemzet! – kiáltotta az öreg
Barcza.</p>
<p>Magam is fulladozva mentem ki a szobából. A folyosón sápadt és
jajgató emberek tolongtak befelé, kifelé.</p>
<p>Én a toronylépcsőhöz szorultam. Fölmentem, hogy levegőhöz
jussak.</p>
<p>A palota körül csend volt még. A távolban valami tíz helyen
szólt a zene. A napfény a felhőkből kisütött és megvilágította a
város felét, a sátorok aranyos csúcsait, a paloták réztetőit.</p>
<p>A palotából látom, lovasok vágtatnak szerteszét. A zene elhalkul
a távolban. Valami fojtó csend ül perczekig a város fölé. Aztán
látom, hogy sokadozva özönlik mindenfelől az ember. Férfiak
lóháton, asszonyok, gyermekek a lovak mellett futva. Távoli
menydörgés morajához hasonlít a közelgő nép hangja. A tér megtelik
emberekkel, asszonyokkal, gyermekekkel. Ur és szolga, nő és férfi
vegyesen özönlik be a palota minden ajtaján s a levegőt zúgás és
tompa morajlás remegteti.</p>
<p>Úgy érzem, mintha összeszakadt volna föld és ég. A nyomás azt a
vágyat kelti bennem, hogy lóra üljek és kimenjek a mezőre: ne
lássak, ne halljak semmit!</p>
<p>A mint leérek, látom, hogy a folyosót elállták a testőrök. E
pillanatban rohan végig Rika királyasszony sikoltozva, a haját
tépve Atilla szobája felé.</p>
<p>– Megölték! Megölték! – sikoltja.</p>
<p>Nyomon követi őt Aladár királyfi, a süvegét a kezében tartva,
sápadtan, mint a fal.</p>
<p>Aztán a többi asszony jön és a többi gyermek. <span class=
"pagenum"><a name="Page_287" id="Page_287">-287-</a></span></p>
<p>– Ereszsz ki, – mondom Balassa testőrnek – nem birom hallgatni
ezt a borzasztó sírást.</p>
<p>– Ki ölte volna meg? – feleli a testőr könnyes szemmel. – Nem
volt itt kivülünk senki.</p>
<p>Aztán a papok jöttek és az orvosok. Mindenki azt beszélte, hogy
megölték Atillát s hogy megint a görög udvar a bűnös. A népet düh
és kétségbeesés szállotta meg. Az orvosok negyedóra mulva kijöttek
s azt mondták, hogy seb nincs a királyon, hanem ugyanúgy halt meg,
mint Buda.</p>
<p>Kikiáltó ismétli ezt a palota előtt, s a népnek bús morajlása rá
a felelet.</p>
<p>A tornáczon a főurak sírnak. Csáth előrántja a tőrét és a
ruháját hasogatja vele. Az arczába is belevág, aztán a földre veti
magát.</p>
<p>Kászon megmozdul, hogy fölemeli, de akkor hozzák a
gyászposztóval bekötött végű dárdát, az Atilla aranyos dárdáját,
hogy kitűzzék a palota ormára. Kászon elfordul; lekapja a nagy
elefántcsont kürtöt a nyakából és csapja az oszlophoz olyan erővel,
hogy ezer darabra törik széjjel.</p>
<h2>LXX.</h2>
<p>Délután már ott feküdt Atilla a főtéren, magas ravatalon, ezüst
csillagokkal ékített fekete selyemsátor alatt. A sátor oldalait
fölkapcsolták, hogy a nép láthassa.</p>
<p>A főpapot a ravatal mögött fekete lovat áldoztak, s világtalan
Káma megkérdezte az elköltözött hun szellemeket, hogy miképen
temessék el Atillát?</p>
<p>– Tegyétek őt hármas koporsóba, – ez volt a felelet. Az első
koporsó legyen arany, mint a napfény, mert ő a hunok napja volt. A
második koporsó legyen ezüst, mint a milyen az üstökös csillag
szárnya, mert ő a világnak üstökös csillaga volt. A harmadik
koporsó legyen aczélozott vas, mert ő erős volt, mint az aczélozott
vas. <span class="pagenum"><a name="Page_288" id=
"Page_288">-288-</a></span></p>
<div class="figcenter" style="width: 443px;"><a href=
"images/i020hq.jpg"><img src="images/i020.jpg" alt=
"Délután már ott feküdt Atilla a főtéren, ravatalon." title=
"Délután már ott feküdt Atilla a főtéren, ravatalon." /></a>
<p class="caption">Délután már ott feküdt Atilla a főtéren,
ravatalon.</p>
</div>
<p>Míg a koporsók készültek, a hun főurak egész éjjel azon
tanácskoztak, hogy hova temessék el Atillát? Mert vándornemzet a
hun s lehet, hogy valamelyik király fölkerekedik s más országba
viszi a népét, mint ahogy a méhek is elrajzanak. Vagy lehet, hogy a
sok szövetséges nép közül tolvajhad kivánja meg az aranyat. Vagy az
is lehet, hogy századok mulva megint egy erős népfaj áll elő s
akkor az aranykoporsót kifordítják a földből.</p>
<p>Az öreg Káma válaszolt az égi sugallat szerint:</p>
<p>– A Tisza tele van apró szigettel. Egyik helyen a keskenyebbik
mederről el kell téríteni a vizet. Ott ásni meg a sírt mélyen s
kiszélesíteni a medret, hogy az legyen a nagyobbik. Azután ha el
van temetve a király, vissza kell bocsátani a vizet. Idő multán
gyöngül az emlékezet; az iszap belepi a koporsót: senkise fogja
tudni, hol van Atilla eltemetve.</p>
<p>Százezer ásó és kapa fogott aznap reggel munkába. Földdel tömött
zsákokat hányva rekesztették el a Tisza-ágat a Marostól délfelé két
nyillövésnyire, a hol gyűrűt folyik a Tisza egy kis sziget körül.
Estére már megvolt ásva a sír, olyan mélyen, hogy azt ember ott
többé meg nem találhatja.</p>
<p>Beszórták az alját virággal, falombbal.</p>
<p>Harmadnapon készen volt a hármas koporsó, Atillát még egyszer
fölemelték, hogy mindenki lássa utoljára. Aztán a nép jajgatása
között tették az aranykoporsóba. Melléje fektették kardját, íjját,
aranyos lándzsáját. A fejébe tették tündöklő sisakját, a melyet a
csatákban viselt.</p>
<p>Énvelem a temetés előtt való éjjelen különös valami történt.
Amint ott állok a virrasztók között s hallgatom a táltosok
imádságait, valaki megérinti a vállamat. Hátranézek: Dsidsia.</p>
<p>– Mit akarsz?</p>
<p>– Jer az udvarunkba.</p>
<p>Azt gondoltam, Emőke izent valamit. Mentem szomorún és
érzéstelenül, mint valami gépember. <span class="pagenum"><a name=
"Page_289" id="Page_289">-289-</a></span></p>
<p>Mikor odaérkezünk az udvarba, félrevon a fal mellé a sötétségbe
és susog esdeklőn:</p>
<p>– Arra kérlek: ne menj el a temetésre.</p>
<p>– Miért?</p>
<p>– Csak. Kérlek, esedezek, ezt az egyet tedd meg!</p>
<p>– De miért? Okát szeretném tudni.</p>
<p>– Az éjjel borzasztó álmom volt. Azt álmodtam, hogy Atilla
lóháton ment a felhők között, s egy csapat véres ember követte őt:
véres lovak és véres emberek. Te is köztük voltál.</p>
<p>– Ugyan, eredj a pokolba! – mondtam boszankodva.</p>
<p>Letérdelt és átölelte a lábamat:</p>
<p>– Ne menj el Zéta! Ne menj el! Ezt az egygyet kérem csak tőled.
Valamikor azt gondoltam, kérhetek többet is. Nyájas voltál hozzám
és egyszer én egy rózsát dobtam neked. Fölvetted a rózsát és
megcsókoltad. Azt gondoltam: az Isten neked teremtett engem.</p>
<p>A vér a fejembe futott:</p>
<p>– Te adtad azt a rózsát?</p>
<p>– Én! Haragszol érte? Rosszat tettem vele? Nem akartam. Bocsáss
meg. Utadban többé nem leszek. De ne menj el a temetésre.</p>
<p>Az első gondolatom az volt, hogy megütöm, fölrugom, vagy nem
tudom, mit csinálok vele, de míg a meglepődés elnehezített, lefogta
a kezemet egy csillapító gondolat is. Ostoba leány, mit tudja ez,
hogy nekem fájdalmat okozott.</p>
<p>– Nyugodj meg, – feleltem. – Én is álmodtam valamit. Az én álmom
jobb, mint a tied és okosabb.</p>
<p>S otthagytam.</p>
<p>Délben írott vesszőt hozott egy testőr, hogy a kiknek a neve
azon van, ne hagyják el a szobájukat a temetésig. Valami negyven
név volt a vesszőn, közte az enyim is, meg a három velem lakó
rabé.</p>
<p>Egy órával később Ména-Ságh lépett be a szobánkba. <span class=
"pagenum"><a name="Page_290" id="Page_290">-290-</a></span> Két
táltos-szolga jött utána. Az egyik ruhafélét hozott, a másik
fáklyákat.</p>
<p>– Fiúk, – mondotta – a temetésre majd vegyétek föl ezt a
gyász-zsákot. A lovak mellett mentek sorjában. Zéta, te vezeted
őket. Mikor a koporsót levisszük a szekérről a Tisza fenekére, az
én kürtöm szavára mindnyájan köréje borultok, a kik ebbe a ruhába
vagytok öltözve. S úgy maradtok, míg csak a gyászének el nem
végződik.</p>
<p>– Amint parancsolod, uram, – feleltem a ruhát és fáklyát
átvéve.</p>
<p>Azzal ő tovább megy.</p>
<p>Nézzük a ruhát, hát nem egyéb, csak vékony fekete posztóból
varrott zsák, térdig érő s bő. Csupán a két karnak és a két szemnek
van rajta lyuk.</p>
<p>Alig megy el Ména-Ságh, egy gyászruhába öltözött nőalak jelenik
meg az ajtóban.</p>
<p>Fölveti a fekete fátyolt: Emőke.</p>
<p>Ránéz a szolgatársaimra és parancsoló hangon szól:</p>
<p>– Menjetek ki!</p>
<p>A rabok kimennek a folyosóra.</p>
<p>Én elképedek. Mintha egy gyászbaöltözött márványszobor állana
előttem. Az arczán hideg nyugalom, a nézése valami dermesztő.</p>
<p>– Zéta, – mondja tompa, rekedt hangon. Látom, már megkaptad a
gyászruhát.</p>
<p>– Éppen most.</p>
<p>– Kérésem van. Tudom, hogy mindent megteszel, amit kérek. Amikor
útnak indítanak, öltözz föl, de maradj vissza néhány perczig. Várd
meg, míg a társaid kimennek. Ismét idejövök.</p>
<p>Azzal elment.</p>
<p>Végigment a folyosón Rika királyné palotája felé. Én elkisértem
őt a kijáratig, de csak utána mentem, – szólani nem mertem
hozzá.</p>
<p>Már akkor a paloták népe mind feketébe öltözötten jött-ment. A
lovak közül is kiválogatták a feketéket, a többi a ménesen maradt.
<span class="pagenum"><a name="Page_291" id=
"Page_291">-291-</a></span></p>
<p>Gondolkodva tértem vissza. Nem értettem, amiket mondott Emőke.
Arra gondoltam, míg beszélt, hogy milyen kisértetiesen fehér az
arcza, a mozdulatai is milyen gépiesek. A szeme mindenkinek vörös.
Az övé nem. Kék árnyék környezte a szemét. Ezért volt a tekintete
olyan megdöbbentő.</p>
<p>Délután négy óra tájban fölhangzott a gyászkürt búgása. A
palotának a fala is reszketett belé. Magunkra öltöttük a különös
gyászruhát és megindultunk.</p>
<p>Mikor a kijárathoz érkeztünk, azt mondtam a társaimnak:</p>
<p>– Csak menjetek, visszafordulok az övemért.</p>
<p>Talán öt perczig várakoztam: megnyilt az ajtó és besurrant
Emőke.</p>
<p>– Te vagy? – kérdezte tartózkodón.</p>
<p>– Én vagyok. Mit parancsolsz?</p>
<p>– Vesd le azt a gyászruhát, és add reám gyorsan.</p>
<p>Azzal leszakította a fátyolt a fejéről, s a földre dobta.
Kivonta a tűt a hajából. A haja leomlott.</p>
<p>– Kisasszonyom, – rebegtem félve.</p>
<p>Mert megdöbbentett a magaviselete.</p>
<p>– Csitt, egy szót se!</p>
<p>– Aggódom érted!</p>
<p>Már akkor levetettem a zsákruhát s a karomon tartottam, de
elijesztett a szemének merev tekintete.</p>
<p>– Szeretsz engem? – kérdezte a karomat megragadva.</p>
<p>– Óh istenem, hogy kérdezheted ezt.</p>
<p>Lihegve, szakadozott mondatokban beszélt:</p>
<p>– Hát akkor add rám a ruhádat… Nem: várj előbb… Csókolj meg…
Megérdemled. Tudom, mit szenvedtél… Tudom, én tudom, mi az a
halálos szerelem!</p>
<p>És vértelen ajkait nyujtotta. Hideg volt a szája, mintha
halottat csókoltam volna meg.</p>
<p>– Ne kérdezz semmit, – folytatta, – ne szólj semmit.
<span class="pagenum"><a name="Page_292" id=
"Page_292">-292-</a></span></p>
<p>Hát én nem is szóltam semmit, de könnybeborult szemmel adtam rá
a ruhát.</p>
<p>Még egy mozdulata volt. Megpillantotta, hogy a karján fekete
csipkék vannak. Azokat is leszakította és eldobta.</p>
<p>S kiment, mint az árnyék.</p>
<p>Én ott maradtam, mint a félig holt. A mit tettem, meg kellett
tennem. Ő kért rá. Ha azt kivánta volna, hogy öljem meg magamat,
megtettem volna habozás nélkül. De miért kívánt a fáklyások közé
állani? Nem értettem.</p>
<p>Künn megzendült a gyászének, s belévegyült a nép kitörő sírása.
Aztán egy-egy fölkiáltása a papnak az Istenhez.</p>
<p>És én még mindig a szobában ültem. A fejemben hollócsapatként
kerengett a fekete gondolatok serege.</p>
<p>Mi czélja volt ennek a rejtelmes leánynak a ruhámmal? A nők
sokszor fontoskodók és csekélységekből nagy valamit csinálnak.
Bizonyosan megsértette valaki Emőkét: talán az anyja, valán
valamelyik királyné? Talán nem adtak neki rangjához illő helyet a
szertartásnál, s benne a nemzeti érzés föllázadt, s azt cselekszi,
hogy így mutatja ki a gyászát a király iránt.</p>
<p>Az, hogy engem föl is akaszthatnak a parancs megszegéseért, csak
átfutó gondolatom volt. Emőke kivánta a mit tettem: nem tagadtam
volna meg semmi okból a kérését.</p>
<p>Összeszedtem a fátyol foszlányait, s a ládámba rejtettem.
Odatettem a tűt is. Majd holnap visszaadom.</p>
<p>Mikor kimentem a palotából, a koporsó mellett Györhe táltos
állt. Vérrel behintett gyolcs lepedő volt rajta; a feje meztelenre
borotvált s véresre hasogatott. A többi pap is úgy volt öltözve. Az
öreg vak Káma is, a ki a koporsó fejénél állott, s folyton az égre
nézett. A végeláthatatlan sokaság fojtott csendben hallgatta Györhe
táltos mélyhangú énekét, a mint Atilla nevében a nép felé fordulva
bucsuzott. <span class="pagenum"><a name="Page_293" id=
"Page_293">-293-</a></span></p>
<p>– <i>Nem volt e világnak még olyan királya, a kit úgy szerettek
volna mint engemet, s én mégis elhagyom az én hű népemet!</i></p>
<p>A visszafojtott sírás halk morajlása következett. A szemekből
patakzott a könny.</p>
<p>A táltos folytatta:</p>
<div class="poem">
<div class="stanza"><span class="i0">Ki mindig a halál birodalmát
jártam,<br /></span> <span class="i0">Szembe őt magammal soha nem
találtam:<br /></span> <span class="i0">Orvul vont rám íjat, amikor
aludtam,<br /></span> <span class="i0">S fejemet szép mátkám
szívére hajtottam.<br /></span></div>
<div class="stanza"><span class="i0">Az Isten áldjon meg, Rika
feleségem,<br /></span> <span class="i0">Hadak ölén álmom, itthon
kedvességem,<br /></span> <span class="i0">Két aranyalmámnak
gyümölcstermő fája,<br /></span> <span class="i0">Királyi palotám
szomorú virága.<br /></span></div>
</div>
<p>Szivettépő sikoltással emelkedett föl a királyi hölgy és
odavetette magát a koporsóra. És hangos sírással borult oda a két
gyászbaöltözött királyfi is: Csaba és Aladár.</p>
<p>A táltos folytatta:</p>
<div class="poem">
<div class="stanza"><span class="i0">Utoljára szólok kis Csaba
virágom,<br /></span> <span class="i0">Te legkedvesebbem ezen a
világon.<br /></span> <span class="i0">Nem nézel mosolygó szemmel
többé reám;<br /></span> <span class="i0">Nem mondhatod többé ezt
az egy szót: apám.<br /></span> <span class="i0">De ahányszor baj
ér, nézz föl az egekre:<br /></span> <span class="i0">Villám lobog
ottan, – a te atyád lelke.<br /></span></div>
</div>
<p>A nép együtt sírt a királyi családdal. A táltos egyenkint
bucsuztatta el Atillát a többi fiaitól is. Aladárt a hun nép
fényének és büszkeségének nevezte, Irnákot a hadak csillagának,
Ellákot kedves oroszlánjának, Dengezicset a hunok ragyogó eszének
mondotta. Azután a vezérek kerültek sorra, s a főméltóságok, a
szövetséges királyok, végül maga a nép, a melynek az összetartást
ajánlotta. S a bucsuzó így végződött:</p>
<div class="poem">
<div class="stanza"><span class="i0">Isten veled szép föld: Tisza,
Maros tája,<br /></span> <span class="i0">Legvitézebb népem örökös
hazája.<br /></span> <span class="i0">Testem már földanyánk
kebelébe megyen,<br /></span> <span class="i0">Lelkem csillagok
közt száguld ez éjjelen!<br /></span></div>
</div>
<p><span class="pagenum"><a name="Page_294" id=
"Page_294">-294-</a></span></p>
<p>Aztán az öreg Iddár állt a koporsó mellé és messze harsogó
éneklő hangon sírta:</p>
<p>– Óh jaj nekünk! A mi napunk leesett az égről! Déli magasságban
ragyogó szép napunk leesett!</p>
<p>– Leesett a mi napunk! – zúgta a nép sírva.</p>
<p>Iddár a fejét himbálva folytatta:</p>
<p>– Miért hagytál el bennünket, Atilla? Van-e olyan hely ezen a
világon, a hol jobban szeretnek, mint mink szereténk? Oh nincs
olyan hely a teremtett világban sehol! Miért hagytál el bennünket,
Atilla?</p>
<p>A nép zokogva ismételte a táltos végszavait. A férfiak e viharzó
sírásban tőrrel hasogatták az arczukat, hogy véres könnyel
sirathassák őt, a kit siratni a köznapi sirás nem elég.</p>
<p>Iddár folytatta:</p>
<p>– Ha föltünni láttuk királyi arczodat, örömtől repesett a mi
szívünk. Minden kard megmozdult a hüvelyében; láng lövelt az
erekbe. Az anyák fölemelték a csecsemőiket, és azt mondták: Nézd,
itt megy Atilla!</p>
<p>És a folytonos zokogás között folytatta:</p>
<p>– Atilla! Atilla! te voltál a mi örömünk, te vagy most a mi
fájdalmunk! A te neved volt a mi büszkeségünk, most a te neved a mi
gyászunk, siralmunk!</p>
<p>Elcsuklott, s küzdött egy perczig a sírással, mígnem
folytathatta:</p>
<p>– Voltak királyok ezen a világon híresek, nevesek, hatalmasak,
de olyan király egy se volt, mint te, Atilla!</p>
<p>– Olyan király nem volt, mint Atilla! – ismételte az
ezernyi-ezer ember kiáltva.</p>
<p>– És lesznek királyok, de olyan király nem lesz többé, mint te
voltál!</p>
<p>– Nem lesz olyan több! – ismételte a nép.</p>
<p>– A te neved úgy ragyogott elő, mint a fölkelő nap az
éjszakából. Miért térsz vissza Atilla a fekete éjbe? A lehunyó nap
magával viszi sugarait: te elviszed magaddal a hunok dicsőségét!
<span class="pagenum"><a name="Page_295" id=
"Page_295">-295-</a></span></p>
<p>– Vége a hun népnek! – ordította a fővezér.</p>
<p>A nép viharzó sírással ismételte a fővezér szavát, és a táltos
csak perczek mulva folytathatta:</p>
<p>– Hogy bírod elhagyni a hadat, a melynél erősebb nem volt e
földi világon! Hogy bírod elhagyni aranysátorodat, pompás
palotádat! Hogy bírod elhagyni gyönyörű gyermekeidet! Oh, hogy
kiesett a kezedből az Isten kardja! Oh, hogy árván hagytad ezt a
nemzetet!</p>
<p>Nem lehetett tovább beszélnie. Az embereket olyan őrjöngés fogta
el, hogy a vér patakzott az arczukból. A karjukat és mellüket is
hasogatták már. A fővezér beleszúrta a tőrét a balkarjába. A nők
elájultak. Az öreg Ardarik király is elszédült és elesett a koporsó
mellett.</p>
<p>A táltosok föltették a koporsót a gyászszekérre, s a tizenkét
fekete ló megindult a Tisza felé.</p>
<p>Elől vezették Villámot, Atilla legkedvesebb lovát,
fölnyergelten, fekete fátyollal sarkig borítottan. A ló után
tizennégy koronás király. Aztán következtek a papok, részint
fehérben, részint feketében, valami százan. Ugyanannyi énekes fiú
haladt a papok előtt, s a papokkal fölváltva énekelték a pogány
zsoltárt. Előttök lépegettek az összes zenészek egy bandává
alakultan. S valami velőkbe ható bús melódiát sípoltak, a minőt a
hunok földjén kívül nem hallottam.</p>
<p>A koporsó után ment gyalog a család: a királynék, s Atilla fiai;
a fővezér, a főurak, a főtisztek, a hun mágnások mind hajadonfővel,
megtépett ruhában.</p>
<p>A koporsó mellett kétoldalt a testőrök. Azoknak a fején volt
sisak, de gyászfátyollal volt bevonva. Ruhájuk összehasogatottan
fityegett le róluk, s az arczukat nem lehetett megismerni a
vértől.</p>
<p>Időnkint a dobok döbörögtek, hol itt, hol ott, s egy-egy kiáltás
hangzott:</p>
<p>– Atilla! jó királyom! <span class="pagenum"><a name="Page_296"
id="Page_296">-296-</a></span></p>
<p>Olyankor végigzúgott a népen a kiáltás, a mint a sok ajak
ismételte.</p>
<p>Irtózat volt látni azt a tengernyi népet. A férfiak mind véres
arczczal, véres köntösben. A hunok egybekeverten özönlöttek a
jászokkal, a kik az ismert pikkelyes pánczélban jöttek el. Gepidák,
szarmaták, ugorok, szóval háromnapi járásnyiról minden nép
odasereglett. Sokan már lóháton kisérték végeláthatatlan nagy
sokaságban a koporsót. A zászlókat mind elhozták, mint mikor
háborúba mennek. De szomorú volt most a zászlóknak lengése.</p>
<p>Tekintetem a posztózsákba öltözött csapatot kereste. Megtaláltam
a testőrök mellett. Gondoltam: odafurakodok, s megkeresem Emőkét.
Mellette fogok menni, nehogy valami baj érje. De hiába néztem,
kerestem. Még oly közel voltak, hogy fölismerhettem volna az
arczokat, de abban a fekete zsákban mindenki fölismerhetetlenné
vált: Emőke elveszett közöttük.</p>
<p>De ha közéjük megyek, – gondoltam – megismerem őt: senkinek
nincs olyan finom fehér keze, mint őneki. Száz kéz között is
megismerném egy pillantással.</p>
<p>Vissza kellett mennem: fáklyáért, mert az est egy óra mulva
leszáll, s mindenki fáklyát viszen. Azért is temetik este, hogy a
sír helye megtalálhatatlan maradjon.</p>
<p>Hát visszamentem fáklyáért. A palota néptelen volt. Az udvaron
láttam előtte való nap a tömérdek fáklyát; oda volt hányva nagy
rakásokba, – de mind elvitték.</p>
<p>Ekközben a temetési menet előre haladt, s én már csak a nép közé
jutottam. Hiába furakodtam előbbre és előbbre: a főurak mögött már
annyira megsűrüsödött a nép, hogy lehetetlen volt áthatolni.</p>
<p>Ekközben leszállt a nap, s bibor-aranynyal borította be a
felhőket.</p>
<p>Már akkor túl voltunk a városon. A Tisza sárga vize hullámzott
előttünk. <span class="pagenum"><a name="Page_297" id=
"Page_297">-297-</a></span></p>
<div class="figcenter" style="width: 428px;"><a href=
"images/i021hq.jpg"><img src="images/i021.jpg" alt=
"A temetési menet előre haladt." title=
"A temetési menet előre haladt." /></a>
<p class="caption">A temetési menet előre haladt.</p>
</div>
<p>Én elfáradtam a tolakodásban, s hogy egy vén nyárfa mellett
mentünk el, megálltam.</p>
<p>Gondoltam, megvárom míg a nép sűrűje elhalad, azután meg arra
gondoltam, hogy nem megyek tovább: minek töressem, tiprassam
magamat. Ha már elkéstem attól, hogy a testőrök közelében menjek,
úgyse láthatom, hogyan teszik Atillát a sírba.</p>
<p>Fölálltam a fa egyik kiálló ágára, s onnan néztem a menet
továbbvonulását. Azután meg fölmásztam a fára. Senkise ügyelt rám.
A fáról láttam a szigetet, s a Tisza egyik medrét üresen. A
másikból kiöntött az összeszorult víz a mezőre.</p>
<p>Ekközben lemerült a nap, s a fáklyák világa jobban látszott.
Mindenki vitt fáklyát, részint tiszteletből, részint hogy hazafelé
lássák az utat.</p>
<p>Hogy az esti sötétség beállott, a fáklyák fénye előtündökölt.
Mennyi fáklya volt? Talán félmillió, talán egy millió! Az égen nem
látszott se hold, se csillag, de a földön volt csillag sok. Mintha
egy földi táborba szállott volna az égnek minden csillaga, hogy
elkisérje Atillát.</p>
<p>A menet elfogyott alólam s összefolyt a Tisza partján. A
távolból hallottam a gyászéneket, a tompa dobpergést. Aztán kis
időre csend következett: talán a táltosok imádkoztak.</p>
<p>Leszálltam a fáról és nehány elmaradt emberrel utánok
mentem.</p>
<p>Mikor odaértem, már a kürtök szóltak. Valamennyi kürt mind azt a
jelet búgta, amivel a táborban alvásra szólították a sereget.</p>
<p><i>Aludj Atilla! Jóéjszakát!</i></p>
<p>Azután egyszerre zúgás hangzott, mint mikor záporeső jön a
távolból. A zsák-torlaszt bontották meg: ráeresztették a vizet a
sírra.</p>
<p>A fáklyák fölrepültek s nagy ívet írva aludtak el: az emberek
beledobták a sírba.</p>
<p>A menet megindult némán visszafelé.</p>
<p>Én még vártam. Gondoltam, hadd menjenek el <span class=
"pagenum"><a name="Page_298" id="Page_298">-298-</a></span>
mellettem: megvárom Emőkét. De kénytelen voltam visszatérni a
fához, s ott várakozni, mert a sok ló és sok ember minduntalan
belém ütközött.</p>
<p>A hangjáról ismertem meg Balassa testőrt.</p>
<p>Ő is megállt a fa alatt és beszélgetett nehány társával.</p>
<p>– A lovat – mondja – nem kellett volna úgy hagyni.</p>
<p>– Nem is hagyták, – felelt egy másik hang.</p>
<p>– De úgy hagyták. Követ kellett volna rá tenni.</p>
<p>A beszélgetésükből megértettem, hogy Atilla lovát leszúrták a
sírnál, s a koporsó mellé fektették.</p>
<p>Ezt rendjén valónak itéltem. Minden hunt így temetnek el. A
lovát alája, a vitézt föléje. A lónak is van lelke. Éjfélkor mind a
két lélek fölébred. A hun fölül a lovára és fölmegy a csillagok
közé.</p>
<p>De most már kellene jönni a szolgák hadának. Nézem, erőltetem a
szememet: nem látok egyet se. Már a királynék és királyfiak is
jönnek vissza: a nők lóháton ülnek, s vezeti a lovukat egy-egy
csatlós.</p>
<p>Aztán a főurakat is megismerem.</p>
<p>És ekkor hallok erősebb hangokat, mint a milyen eddig
környezett: veszekednek, disputálnak:</p>
<p>– A kard Aladárt illeti!</p>
<p>– Nem igaz: Csabát jelölte ki még életében!</p>
<p>– Csaba gyerök még! A hun népet gyerökre bízni nem lehet!</p>
<p>– Ott a fővezér!</p>
<p>S a szóváltás egyre ingerültebb. Százan és ezren ugyanezt
beszélik.</p>
<p>Órákig megy már a sokaság, de hol vannak a gyászi zsákba
öltözött szolgák? Bizonyosan hátra maradtak, leghátra, mert ők
rakták a falombot, virágot, koszorúkat a koporsóra.</p>
<p>Várok. Már le is szálltam a fáról. A hold most búvik ki a felhők
közül, de csak vékony sarló, alig sugároz világosságot. Egy-egy
kard, egy-egy íjjcsúcs elcsillan mellettem. Némelyik arczot
megismerem. Asszonyok is jönnek. Az egyiknek a gyermeke sír:
<span class="pagenum"><a name="Page_299" id=
"Page_299">-299-</a></span></p>
<p>– Kenyeret!</p>
<p>Aztán egyszer csak vége ritkul a népnek.</p>
<p>Már eléje megyek minden alaknak, a melyik gyalog jön, s
körülbelül egygyez Emőke alakjával. Hasztalan. Bizonyosan
levetették a zsákot, rádobták a sírra a koszorúk és fáklyák közé, s
Emőke a királynékhoz csatlakozott.</p>
<h2>LXXI.</h2>
<p>Talán éjfél is volt, mikorra a szállásomra jutottam. Az emberek
még nem feküdtek le. Egy-egy fáklya köré gyülve, nagy lovas
csoportokban beszélgettek mindenfelé. Az arczok komorak.</p>
<p>Egy helyen hegedősöket láttam, a mint lóháton állva dalolták
Atilla vitézségét. Sokszor elmondott és hallott énekek voltak azok,
de azon az éjen más érzéssel hallgatta a nép.</p>
<p>Más helyen jósokat hallgattak, a kik tűz mellett mondottak
jövendőt.</p>
<p>A paloták környékén is mind lóháton ült a nép s dühösen
vitatkoztak, hogy kit illet Atilla trónusa? A paloták máskor ki
voltak világítva. Lámpás égett minden bejáratnál, minden közön és
téren s a testőrök fényes ruhája csillogott mindenfelé. Most a
paloták sötétek.</p>
<p>Miért sötétek a paloták? Máskor, ha főúr halt meg, nagy tor
következett a temetés után. Azok, a kik szerették a halottat, ott
ültek a gyászoló családdal egy asztal körül és csöndes vacsoránál
beszélgették az elhunyt érdemeit. Az asztalfőn egy szék üres volt
és egy tányér elfoglalatlan. Az elhunyt lelke ült ott: az övé volt
az a teríték.</p>
<p>Most Atilla tiszteletére még nagyobb tornak kellett volna lenni.
Miért maradt el? Talán nem tudták: ki adja a tort? A nemzet adja?
Atillának nem volt se helytartója, se kormánya. Ő maga volt minden,
A család adja? A család zavargástól tartott talán. <span class=
"pagenum"><a name="Page_300" id="Page_300">-300-</a></span></p>
<p>De nem is gondolt talán senki a torra. A csapás oly iszonyú
volt, hogy mindenki elkábult belé. Atilla trónja tátongó üresség.
Ki elég nagy arra, hogy Atilla kardját fölvegye? Ez a kérdés
foglalta el mindenki lelkét, nem a tor.</p>
<p>Én nagyon el voltam fáradva: bementem a palota mögé a
szállásomra. A szobát üresen találtam. Máskor meglepett volna ez,
most minden föl volt fordulva. Azt gondoltam, hogy a társaim is
kint vannak a beszélő csoportokban.</p>
<p>Hát csak lefeküdtem. Aludtam talán egy órát vagy kettőt. Az éj
nem volt csendes. A folyosón emberek jöttek és mentek, dobogtak,
beszéltek. Kívülről behangzott egy-egy kiáltás, vagy a
lantos-ének.</p>
<p>Láttam, hogy nem lehet aludnom. Ujra felöltöztem és
kimentem.</p>
<p>A téren az öreg Almád lantos énekelt. A kútkáván állva kiáltotta
a verseit. Nagy sokaság hallgatta búsan.</p>
<p>A mint kilépek a palotából, Mácsába ütközöm.</p>
<p>Rám mereszti a szemét, mint a kisértetlátó s ahogy így rám
mered, én is rábámulok, hogy mit akar?</p>
<p>– Hát te itt vagy? – böffen rám végre.</p>
<p>– Itt, – feleltem, a kérdésen csodálkozva.</p>
<p>Valamit hebegett még, de más főurak érkeztek oda s magukkal
vonták.</p>
<p>– Csaba a király! – hangzott egy csoport ordítása a
távolból.</p>
<p>Én a lovamra ültem s a nép közé mentem.</p>
<p>Hallgattam, a mint Álmod énekelt:</p>
<div class="poem">
<div class="stanza"><span class="i0">Tetemeit tettük hármas
koporsóba.<br /></span> <span class="i0">Igy vittük föld alá, föld
alá, víz alá,<br /></span> <span class="i0">Ijjak hurja pendül;
nyilvesszők suhognak:<br /></span> <span class="i0">Hű szolgáid
ottan körüléd borulnak.<br /></span></div>
</div>
<p>E mondatra megáll bennem a szívverés is. Irgalom Istene, mi
történt?</p>
<p>A lantos folytatja: <span class="pagenum"><a name="Page_301" id=
"Page_301">-301-</a></span></p>
<div class="poem">
<div class="stanza"><span class="i0">Tisza árja indul lassú
zuhogással.<br /></span> <span class="i0">Elborítja a sírt csillogó
hullámmal.<br /></span> <span class="i0">Elalszik a fáklya,
csillagok lehullnak,<br /></span> <span class="i0">Kedves hű
szolgáid körüled borulnak.<br /></span> <span class="i0">Fekete
sötétség hun nemzetre támad,<br /></span> <span class="i0">Feketébb
sötétség szívünkben a bánat.<br /></span></div>
</div>
<p>– Mit beszél ez a szolgákról? – hörgöm karon ragadva Szabolcsot,
a ki mellettem áll.</p>
<p>Az is meghökkenve néz rám és csak egy percz mulva felel:</p>
<p>– Nem voltál ott?</p>
<p>– Nem.</p>
<p>– Hát nem tudod, hogy megölték minden kedves szolgáját?</p>
<p>– A kik a gyászi zsákban voltak?</p>
<p>– Azokat hát.</p>
<p>Én csak eltántorodtam, mint a fejbeütött. Nem tudom, mikor
szálltam le a lovamról, ki mit beszélt hozzám, ki ment el
mellettem, ki szólított meg, vagy ki lökött meg. Volt úgy, hogy
leültem és Emőkét jajgattam, aztán megint tovább bódorogtam. A
hajnal derengő fényében ott találtam magamat a Tisza partján, a
hová Atillát eltemették. Ültem és néztem gondolat nélkül, a
megőrülés butaságával a sárgán hullámzó vízre.</p>
<p>A mint ott ülök, egy kéz érinti meg a vállamat és szól egy
szelid, bús női hang:</p>
<p>– Zéta!</p>
<p>Fölemeltem a szememet: Dsidsia állt mellettem sápadtan és
szomorún.</p>
<p>– Mit akarsz? – kérdeztem elfásultan.</p>
<p>– Menekülj, – mondotta. – A városban irtózatos a vérengzés.</p>
<p>Akkor eszmélkedek csak, hogy a távolból régóta hallatszó
morajlás olyan harczi zaj, a minőt a katalauni mezőn hallottam.</p>
<p>Dsidsia folytatta:</p>
<p>– A nép két pártra szakadt! Egymást öli a hun a paloták körül!
Menekülj ebből a pokolból! <span class="pagenum"><a name="Page_302"
id="Page_302">-302-</a></span></p>
<p>S a hogy ezt mondta, rám nézett könnyes szemmel s
aggodalmasan.</p>
<p>Te áldott lélek, te női testben járó égi angyal! mindig
mellettem lengett a te szárnyad s mégis csak abban a pillanatban
nyílt föl reád a szemem. Nem te voltál-e mindenkor az engem
szerető, a hű, a miattam szenvedő, a nekem-rendelt. És én mégsem
láttalak. Az én szemem azon függött folyton, a ki ott fekszik
titkolt bálványa mellett, a Tisza fenekén. Most látom csak őt, a
mikor már nem látom.</p>
<p>Fölkeltem és megfogtam a leány kezét:</p>
<p>– Dsidsia.</p>
<p>– Parancsolj Zéta.</p>
<p>– Velem jösz-e?</p>
<p>– Ha megengeded, – felelte Dsidsia alázatosan.</p>
<p>Csak egy pillantást vetettem vissza. A város égett. A királyi
palota tornya sárgán izzott a biborszin lángtengerben. Mintha
nyugot felől is hajnalodna.</p>
<p>És elindultunk.</p>
<p class="center">VÉGE.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Mikszáth Kálmánnak,
a vállalat szerkesztőjének elhunyta folytán ezt a bevezetést
Schöpflin Aladár írta.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Abban az időben még
nem volt üvegablak. Hólyag vagy olajozott vászon foglalta el az
üveg helyét. Arra még tábla is volt hajtható, hogy az eső kárt ne
tegyen az ablakban. Nyáron hólyag helyett fehér szitaszövetet
feszítettek az ablakra.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Acta Sanctorumban s
Atilla minden régi életrajzában. Csak a magyar iskolai könyvekben
nincs meg ez az Atillát jellemző történet.</p>
</div>
</div>
<hr class="chap" />
<p><span class="pagenum"><a name="Page_303" id=
"Page_303">-303-</a></span></p>
<h2>KÉPJEGYZÉK.</h2>
<ul class="TOC">
<li>1. Gárdonyi Géza arczképe <span class="ralign"><a href=
"#Page_II">II</a></span></li>
<li>2. Én is ott voltam a palotában, mikor a hun követek a levelet
átadták <span class="ralign"><a href="#Page_11">11</a></span></li>
<li>3. Az agg úr ott ült a kövön és két kis gyermekkel játszott
<span class="ralign"><a href="#Page_32">32</a></span></li>
<li>4. Hát itt a kezem, megcsókolhatod <span class=
"ralign"><a href="#Page_42">42</a></span></li>
<li>5. Az a királyunk lakóhelye <span class="ralign"><a href=
"#Page_45">45</a></span></li>
<li>6. A királyi palotából is elővonult egy különös menet
<span class="ralign"><a href="#Page_51">51</a></span></li>
<li>7. Csakhamar előtünt egy napraforgó alakú virág <span class=
"ralign"><a href="#Page_66">66</a></span></li>
<li>8. A királyi palotához is elnéztem <span class=
"ralign"><a href="#Page_72">72</a></span></li>
<li>9. Minek ez a sok arany? Miért hoztad? <span class=
"ralign"><a href="#Page_102">102</a></span></li>
<li>10. Gyere kis tollas ördög, ne félj <span class=
"ralign"><a href="#Page_124">124</a></span></li>
<li>11. Jobban vagy? – kérdezte jólelkűen <span class=
"ralign"><a href="#Page_139">139</a></span></li>
<li>12. Csak én állok komolyan az egész társaságban <span class=
"ralign"><a href="#Page_157">157</a></span></li>
<li>13. Szakadatlan menetben özönlött a sok had <span class=
"ralign"><a href="#Page_165">165</a></span></li>
<li>14. Nesze ez a pénz, neveld fel rajta gyermekeidet <span class=
"ralign"><a href="#Page_190">190</a></span></li>
<li>15. Káma a tűz felé fordulva magasan tartja a kardokat
<span class="ralign"><a href="#Page_203">203</a></span></li>
<li>16. Huj! Huj! Előre! <span class="ralign"><a href=
"#Page_217">217</a></span></li>
<li>17. Felénk jöttek s dárdákból összeillesztett ágyon hoztak egy
halottat <span class="ralign"><a href=
"#Page_228">228</a></span></li>
<li>18. Mintha a világ minden farkasa odajött volna, annyi volt a
farkas <span class="ralign"><a href="#Page_245">245</a></span></li>
<li>19. Valami hatszázan voltak jelen a vacsorán <span class=
"ralign"><a href="#Page_274">274</a></span></li>
<li>20. Délután már ott feküdt Atilla a főtéren, a ravatalon
<span class="ralign"><a href="#Page_288">288</a></span></li>
<li>21. A temetési menet előre haladt <span class="ralign"><a href=
"#Page_297">297</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_V">V</a></td>
<td>elhunyta fotytán</td>
<td>elhunyta folytán</td>
</tr>
<tr>
<td class="tdr"><a href="#Page_X">X</a></td>
<td>ösztönei ellén</td>
<td>ösztönei ellen</td>
</tr>
<tr>
<td class="tdr"><a href="#Page_19">19</a></td>
<td>szebbek a leany-gyermekek</td>
<td>szebbek a leány-gyermekek</td>
</tr>
<tr>
<td class="tdr"><a href="#Page_21">21</a></td>
<td>Beszélj világosan</td>
<td>Beszélj világosan!</td>
</tr>
<tr>
<td class="tdr"><a href="#Page_22">22</a></td>
<td>Lattam én</td>
<td>Láttam én</td>
</tr>
<tr>
<td class="tdr"><a href="#Page_35">35</a></td>
<td>Osszefogja a fehér</td>
<td>Összefogja a fehér</td>
</tr>
<tr>
<td class="tdr"><a href="#Page_40">40</a></td>
<td>szamóczaszín aira nézve</td>
<td>szamóczaszín ajkaira nézve</td>
</tr>
<tr>
<td class="tdr"><a href="#Page_67">67</a></td>
<td>hajnalkát rajzotjak</td>
<td>hajnalkát rajzoljak</td>
</tr>
<tr>
<td class="tdr"><a href="#Page_83">83</a></td>
<td>En is bánom</td>
<td>Én is bánom</td>
</tr>
<tr>
<td class="tdr"><a href="#Page_90">90</a></td>
<td>Rika királynéhoz</td>
<td>Rika királynéhoz</td>
</tr>
<tr>
<td class="tdr"><a href="#Page_99">99</a></td>
<td>En ott el</td>
<td>Én ott el</td>
</tr>
<tr>
<td class="tdr"><a href="#Page_106">106</a></td>
<td>választhatsz</td>
<td>«választhatsz</td>
</tr>
<tr>
<td class="tdr"><a href="#Page_107">107</a></td>
<td>gyanut keltene.</td>
<td>gyanut keltene.»</td>
</tr>
<tr>
<td class="tdr"><a href="#Page_116">116</a></td>
<td>és lesütöt-em</td>
<td>és lesütöttem</td>
</tr>
<tr>
<td class="tdr"><a href="#Page_124">124</a></td>
<td>Meg csirke-korában</td>
<td>Még csirke-korában</td>
</tr>
<tr>
<td class="tdr"><a href="#Page_131">131</a></td>
<td>fagyott s hajamon</td>
<td>fagyott a hajamon</td>
</tr>
<tr>
<td class="tdr"><a href="#Page_133">133</a></td>
<td>Es kiment</td>
<td>És kiment</td>
</tr>
<tr>
<td class="tdr"><a href="#Page_157">157</a></td>
<td>intett, hagy</td>
<td>intett, hogy</td>
</tr>
<tr>
<td class="tdr"><a href="#Page_158">158</a></td>
<td>szeme gyönyörúségtől</td>
<td>szeme gyönyörűségtől</td>
</tr>
<tr>
<td class="tdr"><a href="#Page_169">169</a></td>
<td>ötez ernyíl</td>
<td>ötezer nyíl</td>
</tr>
<tr>
<td class="tdr"><a href="#Page_169">169</a></td>
<td>térsz visssa</td>
<td>térsz vissza</td>
</tr>
<tr>
<td class="tdr"><a href="#Page_174">174</a></td>
<td>magyünk megbüntetni</td>
<td>megyünk megbüntetni</td>
</tr>
<tr>
<td class="tdr"><a href="#Page_174">174</a></td>
<td>ha azt veled</td>
<td>ha azt véled</td>
</tr>
<tr>
<td class="tdr"><a href="#Page_188">188</a></td>
<td>vezeti a papsagot</td>
<td>vezeti a papságot</td>
</tr>
<tr>
<td class="tdr"><a href="#Page_210">210</a></td>
<td>s a sáto-torok</td>
<td>s a sátorok</td>
</tr>
<tr>
<td class="tdr"><a href="#Page_216">216</a></td>
<td>Neki a haczrban</td>
<td>Neki a harczban</td>
</tr>
<tr>
<td class="tdr"><a href="#Page_225">225</a></td>
<td>métföldekre nyúló</td>
<td>mérföldekre nyúló</td>
</tr>
<tr>
<td class="tdr"><a href="#Page_237">237</a></td>
<td>En magam</td>
<td>Én magam</td>
</tr>
<tr>
<td class="tdr"><a href="#Page_247">247</a></td>
<td>részin tmeghaltak</td>
<td>részint meghaltak</td>
</tr>
<tr>
<td class="tdr"><a href="#Page_255">255</a></td>
<td>Emöke tekintette nyomott édeseen</td>
<td>Emőke tekintete nyomott édesen</td>
</tr>
<tr>
<td class="tdr"><a href="#Page_267">267</a></td>
<td>aza zsákmány</td>
<td>az a zsákmány</td>
</tr>
<tr>
<td class="tdr"><a href="#Page_267">267</a></td>
<td>bontogatták a zsákmanyt</td>
<td>bontogatták a zsákmányt</td>
</tr>
<tr>
<td class="tdr"><a href="#Page_271">271</a></td>
<td>Szeme várako-zással</td>
<td>Szeme várakozással</td>
</tr>
<tr>
<td class="tdr"><a href="#Page_271">271</a></td>
<td>voltannak a elnyá nak</td>
<td>volt annak a leánynak</td>
</tr>
<tr>
<td class="tdr"><a href="#Page_282">282</a></td>
<td>Rábaa sszony</td>
<td>Rába asszony</td>
</tr>
<tr>
<td class="tdr"><a href="#Page_283">283</a></td>
<td>öreg Barezának</td>
<td>öreg Barczának</td>
</tr>
<tr>
<td class="tdr"><a href="#Page_288">288</a></td>
<td>temeté selőtt</td>
<td>temetés előtt</td>
</tr>
<tr>
<td class="tdr"><a href="#Page_291">291</a></td>
<td>mindenkinekvörös</td>
<td>mindenkinek vörös</td>
</tr>
<tr>
<td class="tdr"><a href="#Page_297">297</a></td>
<td>menet me indult</td>
<td>menet megindult</td>
</tr>
</table>
</div>







<pre>





End of the Project Gutenberg EBook of A láthatatlan ember, by Géza Gárdonyi

*** END OF THIS PROJECT GUTENBERG EBOOK A LÁTHATATLAN EMBER ***

***** This file should be named 57477-h.htm or 57477-h.zip *****
This and all associated files of various formats will be found in:
        http://www.gutenberg.org/5/7/4/7/57477/

Produced by Albert László from page images generously made
available by The Internet Archive


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
